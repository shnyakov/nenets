link,text
https://vk.com/wall-173849556_768,
https://vk.com/wall-173849556_767,
https://vk.com/wall-173849556_766,
https://vk.com/wall-173849556_765,
https://vk.com/wall-173849556_764,
https://vk.com/wall-173849556_763,
https://vk.com/wall-173849556_762,
https://vk.com/wall-173849556_761,
https://vk.com/wall-173849556_760,
https://vk.com/wall-173849556_759,
https://vk.com/wall-173849556_758,
https://vk.com/wall-173849556_757,
https://vk.com/wall-173849556_756,
https://vk.com/wall-173849556_755,"Тюку' минда по' невхы СССР' яна 100 поданда ханда. Юр"" по тяхана 1922 похона  н,арка' пэвдей' иры' 30 яляхана Советской Союз' ява н,адимы. Маня"" мал"" тикы яхана сояваць"", вадываць"". Маня"" мал"" советской школахана тохолкуваць"". Школан' тована мальн,гана н,обкарт' луца' вадам' ехэраваць"", тиканда учительна"" сидна"" н,ули"" сававна падарт'  тохолаць"". Н,адьбяна"" маня"" теда' н,ули"" сававна луца' вадавна теневава"". Совет' илан,гана маня"" яна' тер"" 70 по"" илець"". Тадкад теда' мале 30 по маня"" н,ани' илан,гана илева"". Тандаярка, Салехардахана"" н,арка' пэвдей' 8 яляхана КПРФ' партия' ненэця"" н,обт' малюрн,аць"", СССР' 100 по' ед торжественной мероприятием' мэн,аць"". Тамалян,гана коммунист"" н,эвахана мэна Елена Кукушкина лаханась, почетной грамота"" мипись.Тадкад таельцян,гана Мария Савельевна Приходько медальм' нямась. Пыда' илеванда'  ямбан школахана н,ацекэхэна манзарась. Нябиюм' медальм' нямавы Евдокия Тимофеевна Яркина.Тандаярка 80 поданда хаясь.Н,авнанда  пыда' н,окавна манзаравы, хаби' тан,оцян,гана илевы.Ханярина манзаравы, н,авар"" пирембавы, тикы хавна колхозхана н,обтикы  манзаи"" пэрмы. Пыди' хавнанди' н,ока"" ненэця"" грамота"", медаль"" нямаць"". Тадкад"" сава"" концерт н,ась."
https://vk.com/wall-173849556_754,
https://vk.com/wall-173849556_753,
https://vk.com/wall-173849556_752,
https://vk.com/wall-173849556_751,
https://vk.com/wall-173849556_750,
https://vk.com/wall-173849556_749,"(Лесной диалект)  Деты похона хомана ныптаку”  Хыԓа камай, дяши хэԓ” мыдюма” - нешаӈ дилхана деты поӈэ кадя. Шиниӈкуй шеԓу” ӈашки” дюԓмаӈ тайхана  нешади” диԓишат каԓыхина”  деты поӈ  дет ӈайта дяԓям по”тахана мэшту”. Каԓясамэхэна ӈайта ""Романтик"" нимита клубхана мансԓанна” нешади” деты поӈ дяԓям’ дёԓьше виԓяш мэӈатоньш”. Каԓтантуӈ чеԓ” хомана ныптакомаӈ мэты пытоӈ волонтёрӈэ мэна” нетуӈ няши ӈука ӈамым шеԓтаӈаш”. Меԓ дюԓкикана ненэй мят меӈаш”, мячинчетуӈ ӈамԓат пиԓиӈаш”. Праздникан томы” нетуӈ мянаԓмаӈ, шанакомаӈ мэты клубхана мансԓанна” куԓкаԓи” конкурсу” минԓеӈаш”. Ӈаԓка неша”, ӈашки” ненэй паныдётуӈ мэш футболхана шанакуш”, ӈынхат, посканхат дятоԓяш”. Чикиӈ камна командаха ӈопт ӈомш няханатуӈ мянаԓяш”. Апыӈ дёкушатԓям няханатуӈ нюмкупёԓьш шанакуш”, дяӈкум нютатаԓям шуԓьвиԓяш”, минаш няматата тэтԓям мянаԓяш”. Мят чеԓ” дет тонԓюта, ӈамԓу” пиԓипёмаӈ няӈ ӈайта ""Лучшая кухня"" нимита конкурс’ шеԓтаӈаш”. Праздникхана мэмы” неша” маньшту”, чикехена мянаԓчи” пиԓимы” ӈамԓы” дёԓьше ӈамсадяӈаш”. Мячинта” нетоӈ ӈамсадята каԓяӈ выдихина ӈамԓайтоньш”, ненэй нешаӈ няньхана, сакаԓдята”, ӈамсадята” ӈамԓыхина” мячинԓаптадятоньш. Деты по’ дяԓян томээ” кынсыхи” дюньшиԓеӈаш”, таԓани” маныдеӈаш”, коԓсудю” компюӈаш”. Каԓясамыӈ чеԓ” чики дяԓямтоӈ хома шоньшахана нетуӈ няш мэӈатоньш”. Ныптакуш”, няханатуӈ дёԓимяшуӈаш”. Чики дяԓяхана поӈ дямпхана хомана мансԓамы” экологиӈ дет тонԓюта проекту” шеԓтапёмы” нешаӈк каԓтантуӈ веԓв дипԓом’ патԓу” миӈаш. Ненэй неша” деты пон манԓе каамдят”. Нывышудёԓ, чешча диԓихина  ӈай ӈопт ӈомты”, ԓуши” шеԓумана деты понтуӈ дяԓям мэмантуӈ мэты.  Таттама ДК ""Снежный"" таттамы”  В Новый год отдохнули от души Ярко и колоритно! Жители Халясавэя встретили ""Новый год по Северному календарю"". В этот замечательный день работники ДК ""Романтик"" вместе волонтёрами установили ненецкий чум и организованы для сельчан различные мероприятия. Участники праздника играли футбол в малицах и ягушках, показали свою меткость в стрельбе из ненецкого лука и воздушной винтовки. В командных соревнованиях устроили такие состязания, как ""Бой медвежат"", ""Бег с капканом"", ""Быстрые олени"". Среди семей проведён кулинарный конкурс ""Лучшая кухня"". Гостей праздника угощали вкусной ухой, ненецкими лепёшками и сладостями. Песни, танцы, загадки, фольклорные напевы создали колорит и атмосферу торжества. Участники ненецкого Нового года получили заряд бодрости и массу положительных эмоций. В этот день самые активные жители Халясавэя были награждены дипломами главы администрации села за помощь в реализации экологических проектов и инициатив."
https://vk.com/wall-173849556_748,"Лесной диалект Ненэй неша” деты пон каамдят” Пюԓ дяхана диԓина” ненэй неша” деты пон каамдят”. Таԓкахана ""Новый год по Северному календарю"" нимита праздник’ мэӈаш”. Деты поӈ дяԓям мэмантуӈ мэт шанат тэмс неша” ""Прибрежный"" паркан ӈомаш”. Праздникан ӈомэ” куԓкаԓи” хома вачи” намтӈаш” шичитуӈ поздравиймантуӈ мэт томы” няхататоӈ”. Чики деты поӈ дяԓя выӈкай дилхат ӈычимы. Понантоӈ выӈкна диԓина” нешаӈи” каԓьтуӈ понтуӈ ненатумтма” тадяӈаймай”. Куԓка нум ӈаймям нумкай диԓимана, дяԓямана, нумкимана” неԓьчут каматаштомытуӈ. Ӈуп помтоӈ шича по’ӈя тонԓапёштомытуӈ.  Чейня хыԓаӈ кааммахат, дяку” хэԓ хомана кыниԓемахат деты пон камаштомэт. Неша” хыԓы мэвштуӈ дяхатуӈ дямташтомэт, хыԓы мятутуӈ мештомай”. Ты” падеԓта” неша” тытуӈ ӈомташтомай”, каԓитана” - каԓиташ чепяштомай”. Куки” неша” деты пон камаш каӈуԓонташ кяштомай”. Четаӈ таԓям выӈкай дилм ӈаԓтана” ӈашки” дюԓмаӈ тайхана деты поӈ праздниким  шанат нюча каԓтыхина” мэштутуӈ”. Чуки похона Таԓкахана ""Новый год по Северному календарю"" нимита праздникхантоӈ хомана ӈанатамэт”. Шанат тэмс нешаӈк тонԓюта Центр национальных культурахана мансԓанна” праздникан томы” хыниԓмаӈ мэт ӈаԓка концерт’ шеԓтаӈаш”. Ӈопшеԓ шича’дяӈкня творческий” номеру” ӈычимчеӈаш”. Кынсу” нешаӈ ватамана мэӈаш”, таԓаӈаш”. Чикиӈ камна шичитун, маныденаха” шанат тэмс нешади” танцы” ӈычимчеӈаш”. Мячинчетуӈ каньмаӈ тайхана ""Северный очаг"" нимита парк культуры ненэй мят меӈаш”. Кимя каняай, чикен чуштуш, шадяньштуш”. Чикиӈ камна Северный очагхана мансԓанна” ӈашки” шана’комаӈ мэты куԓкаԓи” шана’ку”, мэӈаш”. Поӈкнатуӈ мянаԓман ха’та пытатуӈ конуԓпишь” -вяԓкуԓоԓяш”, нэхэԓумпишь”. Каймы диԓихина Центр национальных культурахана мансԓанна” викторина ""Тата мунукама"" шеԓтаӈаш”. Чикехена мянаԓьш нэхэԓмэ” мячисы няамӈаш”. Деты поӈ дяԓян томэ” хомана ныптакуш”. Шанат тэмс неша” хомама шоньшахана нетуӈ няш чики праздниктоӈ мэӈатоньш”."
https://vk.com/wall-173849556_747,
https://vk.com/wall-173849556_746,
https://vk.com/wall-173849556_743,"Выӈкна ӈайта садик’ Ненэй мякна ӈайта садик. Выӈкна диԓина” ӈашкиуде” мятуӈ кявхана тохоԓкошту”. Чуки похона дю” по’ӈэ кадя, Пюԓ дяханана неԓьчеэй кочевой’ группам ӈаймяхаты. Четаӈ манԓе Каԓпюԓкана ӈайта ""Росинка"" нимита садикхана хампԓяӈк таԓьша мя”. Таняна ӈопшеԓы чет дю няхаԓ ӈашки” тохоԓку”. Ӈуп садик -мятоӈ ""Апыуди"" нимита Каԓпюԓкат няхаԓ дю” километраӈ дёԓьшкана ӈа. ""Апыдю начеэй"" чеԓ” ӈисыхана патԓы. Танядём ӈанохана кадямаш”, чет’ дю” минут миндямаш”. Ӈашкиуде” нешаӈ ватамана мунуш мячинчетоӈ дятаптайтуӈ. Выӈкна ӈайта садик’ манымантуӈ мэт Таԓкахат, Каԓпюԓкат мэна” ԓуши” не” таняна канӈаш”. Каԓитана” нешади” ӈисыхана, ненэй мякна ӈайта ""Апыуди"" нимита садикхана кашем дю” ӈашкиуди” тохоԓку”. Алена Айваседо выӈкай садикан шича похотата канӈа. Четаӈ манԓе не ӈашкиуде школан тохоԓко каймяӈ дет ӈанаты - ԓусаӈ ватамана мунумам, патнамам хомана чедими. Выӈкай садик –мякнантоӈ куԓкаԓи” ӈамытуӈ - тохоԓкош, ныптакош мэчитуӈ тадя”. Ними мятуӈ пейԓыхина тохоԓкошту”, пейԓычихантоӈ ӈай –шанакутуӈ мышчи”. Паныдётуӈ ӈявш, ӈучитуӈ матоԓьш мэтатуӈ мятуӈ пен’ тадя. Ӈаԓка нетуӈ тохоԓкотан нюча ӈашкиуде” шанакошту, мультфильм’ кинудю” маныдешту”. Шанакутуӈ, патԓотуӈ ӈука”. Ӈашки” падеԓьш, тохоԓампёшь шича воспитательхиӈ мансԓаӈахаӈ. Мятуӈ дет таԓана” ӈамыдётуӈ кампаптампюта няч’ шичеч няташту. Кочевой’ группахана мансԓанна” чупей чики ӈисыхана диԓиӈа”. Ольга Дмитриева хампԓяӈк поӈ нета” нюуди” тохоԓампёшь мансԓаӈа. Пыта мансдяӈ дет пединститутхат тохоԓко хитамахатата, минханта чукян мансԓаш томай. Пыта ӈупчики понанта чики ӈисыхана диԓимы. Тохоԓкомантуӈ камна ӈашкиуде” пихиня шанакошту”. Ненэй мятуӈ кявхана пынки”, вадяку”, ӈай ӈыди” шанакош мэта” ӈамы” тадя”. Нешади” ӈашкиуде” садик-мякнантоӈ хампԓяӈк дяԓяӈ тохоԓкошту”. Ӈамуԓмантуӈ мэты каԓьтуӈ мяктуӈ кяшту”. Чуки похона Каԓпюԓ няӈы выӈкна ""Росинка"" садикан тонԓюта хампԓяӈк группа. Таняна ӈопшеԓы чет’ дю” няхаԓ ӈашки” тохоԓку”. Каԓтыхий садикихит мэна” нетоӈ шичитоӈ пон вэтапёшту”, ӈамыԓи ватантуӈ садикантуӈ мансдяӈ дет ӈайта тадяӈяп –шичитуӈ няташту”. Чуки похона дю” поӈэ кадя Каԓпюԓ няна выӈкна, нешади” ӈашки” тохоԓампёшь мэта” кочевой’ группа” ӈычимахат. Таԓьша садик –мякна тохоԓкота” ӈашкиуде” меԓ ԓусан шеԓт, ватан тохошту”. Тайня школан тохоԓкош каймянтуӈ дёԓьшкана шаӈкмян ӈамым чедимяшту”. Таԓям хомана тохоԓкошту”, куԓкаԓи” ӈамым, тохоԓкомаӈ дет ӈайта шеԓтамам чедимяшту”. Ԓусаӈ шеԓу тохоԓампюмантуӈ камна выӈкай садикхана мэна” ӈашкиуде” каԓьтуӈ ватаманантуӈ кынас”, шутпяԓс” мэшту”, нешаӈ шанакохона” шанакошту”.  Лариса Айваседо патмы. Таттама”- Л. Айваседо таттамы”"
https://vk.com/wall-173849556_742,"Нешанатуӈ дяԓям мэӈа” Каԓясамыӈ чеԓ” ӈопт ӈомаш”. ""Романтик"" нимита клубханантоӈ «Нешаӈ  дяԓям»  мэӈаш”. Каԓтыхинантоӈ таԓьша мастер-класс, нешанатуӈ дет ӈайта неԓьчеэй мэматуӈ. Чики мероприятихина манԓе нитуӈ тадямэна касама” мянаԓяш”, пушашта, тат’ навэт нешаӈя кявнта” ӈаԓкаӈпой ӈашки’ неша”. Таняӈ томэ” майпёшь поӈкнатоӈ мянаԓяш”. Клубхана мансԓанна”, молодёжный советхана мэна” нетуӈ няш каԓтантуӈ чеԓ хомана ныптакомаӈ мэты куԓкаԓи” конкурсу” шеԓтаӈаш”. Мянаԓмы” каса”, хыниԓман мэт томы” неша” дёԓьше майдят. Каԓясамыӈ чеԓ” таньше поӈкнатуӈ мянаԓьчи”, шанакочи” маныдеш” дяԓянтуӈ кайвуно нитуӈ намт, тай’мана праздниктоӈ вильӈаш. Таттама” -ДК ""Романтик"" тамы”  В Халясавэй поздравили пап с Днём отца. В национальном селе впервые прошёл кулинарный мастер-класс, посвящённый Дню отца. В мероприятии приняли участие команды женатых отцов и будущих пап - холостяков. В течении вечера организаторы проводились для зрителей игры, а для пап ведущие подготовили шуточные вопросы на тему отцовства и различные состязания. Участники праздника получили массу положительных эмоций."
https://vk.com/wall-173849556_741,
https://vk.com/wall-173849556_740,
https://vk.com/wall-173849556_739,
https://vk.com/wall-173849556_738,
https://vk.com/wall-173849556_736,
https://vk.com/wall-173849556_734,
https://vk.com/wall-173849556_733,
https://vk.com/wall-173849556_732,
https://vk.com/wall-173849556_731,
https://vk.com/wall-173849556_730,
https://vk.com/wall-173849556_729,
https://vk.com/wall-173849556_728,
https://vk.com/wall-173849556_727,
https://vk.com/wall-173849556_726,
https://vk.com/wall-173849556_725,"Шанат тэмс нешаӈ кынас”, ненэй мэкатай” паны”, куԓкаԓи” конкурс”.🔥 Пюԓ дяӈ чеԓ” Международный день коренных народов мира нимита дяԓям мэӈаш”.👍 Праздникан томэ” поӈкнатуӈ мянаԓяш”, концерт’ маныдеӈаш”.👏  Национальные танцы, северные напевы, красочные костюмы, различные конкурсы и мастер-классы.👍👏Пуровчане отметили Международный день коренных народов мира.🔥"
https://vk.com/wall-173849556_724,
https://vk.com/wall-173849556_723,
https://vk.com/wall-173849556_721,
https://vk.com/wall-173849556_718,
https://vk.com/wall-173849556_717,
https://vk.com/wall-173849556_710,
https://vk.com/wall-173849556_709,"Хома шоньшахана неч’ няӈахаӈ Пуровский районхана ӈайта ЗАГСхана куптан ӈопкна диԓина”, нитуӈ хомана ватамы” нешай мят чеԓ” поздравийпиш”. Чикидю” поӈкна маня” ненэй неша няхадёна Тэсида Ефим Степанович и Зоя Ивановна тадямэӈаханьш. Пычи няхаԓ дю” мат похот ӈука поӈ чиԓьниймана, хома шоньшахана неч’ няш диԓиӈахаӈ. Каԓеч кашем дю” нюмч хомана ватамахатач, няхаԓ деваку ӈашкиудим ватамэхэӈ. Четаӈ вэкохоӈ пушахаӈ нич” нюувдехе” майпёштухуӈ. Ефим Степанович и Зоя Ивановна Самбуԓкаӈ няна выӈкна диԓиӈахаӈ. Пычи диланч дямпан калиташ ""Пуровский"" совхозхана мансԓамэхэӈ. Вэкохоӈ пушахаӈ хомана мансԓаманьч де’эмня куԓкаԓи” награда” патԓоч тадя”, ветеран Ямала ӈяш тунԓыхиӈ. Хома шоньшахана неч’ няманьч де’эмня, чиԓьниймана нич ватапёманч де’эмня 2012 похона Ефим Степанович и Зоя Ивановна медаль «За любовь и верность» няамӈаханьш. Праздникхана вэкохоӈ пушахаӈ ЗАГсхана ӈайта мят чеԓ” дет тонԓюта патаԓ питчамеч’ ӈамтаӈахаӈ. Шичеч нешади” дет тонԓюта общественный’ движенихина ""Ямал-потомкам!"" мансԓанна” поздравийӈа, мячисэтач миӈа"".  Маня” нешаӈя Ефим Степановичан и Зоя Ивановнан маман хаӈама”: нидяхаӈ канэԓ, хома шоньшахана неч’ няш куптаӈ диԓиӈадяхаӈ.💐  Их пример любви достоен уважения В День семьи, любви и верности в отделе ЗАГС Пуровского района торжественно чествовали супругов, чья любовь и жизнь достойны уважения. Ефим Степанович и Зоя Ивановна Тэсида в браке более 36 лет. Супруги Тэсида достойно вырастили и воспитали 12 детей, три из которых приёмные. Сейчас дедушка и бабушка радуются 7-м внукам и прививают им любовь к национальным традициям. Ефим Степанович и Зоя Ивановна живут в Самбургской тундре, до выхода на пенсию супруги работали рыбаками в совхозе «Пуровской». За свой труд не однократно поощрялись наградами разного уровня, имеют звание Ветеран Ямала. За долгую историю семейного союза и крепость отношений, за достойное воспитание детей в 2012 году супруги Тэсида были удостоены медали «За любовь и верность».  Поздравляем Ефима Степановича и Зою Ивановну с Днём семьи, любви и верности! Счастья, здоровья, долголетия!💐"
https://vk.com/wall-173849556_708,
https://vk.com/wall-173849556_707,
https://vk.com/wall-173849556_706,
https://vk.com/wall-173849556_705,
https://vk.com/wall-173849556_704,
https://vk.com/wall-173849556_703,
https://vk.com/wall-173849556_702,
https://vk.com/wall-173849556_700,
https://vk.com/wall-173849556_698,
https://vk.com/wall-173849556_695,
https://vk.com/wall-173849556_694,
https://vk.com/wall-173849556_693,
https://vk.com/wall-173849556_692,
https://vk.com/wall-173849556_691,
https://vk.com/wall-173849556_689,
https://vk.com/wall-173849556_688,
https://vk.com/wall-173849556_687,
https://vk.com/wall-173849556_686,
https://vk.com/wall-173849556_685,
https://vk.com/wall-173849556_684,
https://vk.com/wall-173849556_683,
https://vk.com/wall-173849556_681,
https://vk.com/wall-173849556_680,
https://vk.com/wall-173849556_679,
https://vk.com/wall-173849556_678,Выӈкай ӈисыхана” ходюуде” дяԓитахана вычуԓя”.  Каԓпюԓ няна диԓина” нешаӈи” неԓьчеэй тытоӈ диԓиӈ ӈайвахана вачуӈаш”. Чейняты” вачутамаӈ дёԓьшкана тэхэ”на мансԓанна” нешаӈи” – мансдятоӈ ӈокамшту. Деты вачумы” ходюудитуӈ дёхомаӈ тайхана тытоӈ дяԓитахана ӈомтапёштутуӈ.  В оленстадах ежедневно появляются новые ростки жизни. Рождение оленят для жителей тундры - событие радостное.
https://vk.com/wall-173849556_677,"Дяхана хэԓ кадя, нума дюпямты  Ледоход на реке Пяку -Пур – захватывающее зрелище, которое приковывает внимание. За ходом снежных глыб можно наблюдать часами, наслаждаясь мелодичным шуршанием льдин и плеском воды."
https://vk.com/wall-173849556_675,
https://vk.com/wall-173849556_668,Коренные северяне внесли большой вклад в Великую Победу 9 мая
https://vk.com/wall-173849556_667,Ниԓидена” хайноԓмаӈ де’эмня Пюԓдяна чеԓˮ хайноԓьш нэхэԓма дяԓям мэӈашˮ. Хэлакуˮ ԓуса” хайноԓьш чепьмахана шаӈкмян нешаӈ тэмс” хаймыхи” канаӈаш”. Чики хайноԓма похона” нука нешаӈ чок коӈаш”. Чет’ поӈ хайноԓмаӈ дямпны шича дю” мат’ миллионхат ӈука неша” шан мяктоӈ ниш ту”. Советская армияӈ нэхэԓтаны шанат дяӈ чеԓ” таӈкаш диԓинԓайташ”.
https://vk.com/wall-173849556_665,
https://vk.com/wall-173849556_664,
https://vk.com/wall-173849556_663,
https://vk.com/wall-173849556_661,
https://vk.com/wall-173849556_660,
https://vk.com/wall-173849556_659,
https://vk.com/wall-173849556_657,
https://vk.com/wall-173849556_656,
https://vk.com/wall-173849556_655,
https://vk.com/wall-173849556_654,
https://vk.com/wall-173849556_653,
https://vk.com/wall-173849556_652,
https://vk.com/wall-173849556_651,
https://vk.com/wall-173849556_650,
https://vk.com/wall-173849556_649,
https://vk.com/wall-173849556_648,
https://vk.com/wall-173849556_647,
https://vk.com/wall-173849556_646,
https://vk.com/wall-173849556_645,
https://vk.com/wall-173849556_644,
https://vk.com/wall-173849556_643,
https://vk.com/wall-173849556_642,
https://vk.com/wall-173849556_641,
https://vk.com/wall-173849556_640,
https://vk.com/wall-173849556_639,
https://vk.com/wall-173849556_638,
https://vk.com/wall-173849556_637,
https://vk.com/wall-173849556_636,
https://vk.com/wall-173849556_635,
https://vk.com/wall-173849556_634,
https://vk.com/wall-173849556_633,
https://vk.com/wall-173849556_632,
https://vk.com/wall-173849556_631,
https://vk.com/wall-173849556_630,
https://vk.com/wall-173849556_629,
https://vk.com/wall-173849556_628,
https://vk.com/wall-173849556_627,
https://vk.com/wall-173849556_626,
https://vk.com/wall-173849556_625,
https://vk.com/wall-173849556_624,
https://vk.com/wall-173849556_622,
https://vk.com/wall-173849556_621,
https://vk.com/wall-173849556_620,
https://vk.com/wall-173849556_619,
https://vk.com/wall-173849556_618,
https://vk.com/wall-173849556_617,
https://vk.com/wall-173849556_616,
https://vk.com/wall-173849556_615,
https://vk.com/wall-173849556_614,
https://vk.com/wall-173849556_613,
https://vk.com/wall-173849556_612,
https://vk.com/wall-173849556_611,
https://vk.com/wall-173849556_610,
https://vk.com/wall-173849556_609,
https://vk.com/wall-173849556_608,
https://vk.com/wall-173849556_607,
https://vk.com/wall-173849556_605,
https://vk.com/wall-173849556_604,
https://vk.com/wall-173849556_603,
https://vk.com/wall-173849556_600,"(Лесной диалект)  Кӭху” дяԓям мэӈа” Чуки диԓихина дяӈ тамна Преображения Господня нимича кӭху” дяԓям мэӈаш”. Маня” Пюԓ дяханана чики праздникхана Свято-Никольский храмхат мэна протоиерей Алексей Каԓпюԓант кадяш, выӈкна диԓина” нешади” мяту” няна канӈаш. Шита нятапёши Пуровское станичное казачье обществахат мэна” нянанта дятыԓяш”. Отец Алексей пон чейня каԓтыхит ԓакхана ӈайта нешади” мятумана дятэԓьчту. Кимя” мякна тадямэӈа”, кӭху” вэкуӈ топы чупей ӈомшту”. Чики кӭху” дяԓяӈ нямна ӈашкяхэна” мунуӈа, кунят таԓьча праздник ӈычимам вачаӈаш. Чики кӭху” дяԓя ними нимта Яблочный Спас, таԓям батюшка ӈочи” ӈашкиуди” мэты таӈаш. Тамыта ӈочита” кӭху” викна паԓидята. Кимя” крестик, иконкам мэман хаӈӈа”, чикехе” таԓьч миӈа. Таньше нешади” мякна мячидёԓьчи отец Алексей дилтуӈ нямна дюничаԓя. Нешаӈи” крещёный ниптуӈӈа ӈотнаӈ батюшкаӈ мэмы ватахи” хомана дюньшиԓешту”.  Лариса Айваседо патмы"
https://vk.com/wall-173849556_599,
https://vk.com/wall-173849556_598,
https://vk.com/wall-173849556_597,
https://vk.com/wall-173849556_596,
https://vk.com/wall-173849556_595,
https://vk.com/wall-173849556_594,
https://vk.com/wall-173849556_593,
https://vk.com/wall-173849556_591,
https://vk.com/wall-173849556_587,
https://vk.com/wall-173849556_586,
https://vk.com/wall-173849556_585,
https://vk.com/wall-173849556_584,
https://vk.com/wall-173849556_583,
https://vk.com/wall-173849556_582,
https://vk.com/wall-173849556_581,
https://vk.com/wall-173849556_580,
https://vk.com/wall-173849556_579,
https://vk.com/wall-173849556_578,
https://vk.com/wall-173849556_577,"Деты ту’ӈанум мээԓӈа”  Пюԓ дяхана диԓина” деты туʼӈанум мэ᾿эԓӈа”. Чики деты ӈанутоӈ Самбуԓкаӈ няна диԓимы, хайноԓми” дёԓьшкай хайноԓмы ветеран᾿ Ляд Айваседо ним᾿ нимиӈа. Четаӈ катер Ляд Айваседо Уренгойхат Самбуԓкаӈ дёԓьшат дятыԓя, тайня таняна пимта матамахатана ӈай пуняӈ тошту. Неԓьчеэй шеԓтамайтуӈ рейсханантоӈ шича᾿ дю” ӈуп неша” Уренгойхаты мяктоӈ Самбуԓкаӈ дёԓьшты кадяш”. Чики ӈано - катер КС-162 де᾿та Кострома няна ӈайта судомеханический заводхана шеԓтамы. Ямална ӈаԓка веԓв Дмитрий Артюхов манумахат Самбуԓкаӈ чеԓ” дятэԓьш мэсутат ӈанот округхат ӈайта вешахана” тэмтамэйтуӈ. Четʼдю” чет’ ӈамтуԓшанта, таӈок нешамʼ пэнштоны. Шитчет’ ӈамтуԓшанта каныԓчи” дет тасԓамы. Мат’ дюԓ” километр᾿ заправийватмэӈ маташтоны, скоростьта ӈуп часхана чет’дю” хампԓяӈк километр. Чикиӈ камна куԓкаԓи кысуй дяхамана кяш пиԓӈата, тэймана шетши. Хома нумкна Уренгойхат мансхаԓпта кампашата викня Самбуԓкаӈ дёԓьшты хампԓяӈк час᾿ миньшту. Куптана ӈайта каԓват чеԓхана” таԓьча деты ту᾿ӈано таԓаӈа. Четаӈ шехеԓыӈ дякутаны выӈняна ӈайта каԓват дёԓьшты таӈичохона туʼӈануԓихина дятэԓьчту”. Ӈуп неделяхана деты катертоӈ чет᾿ мэмаӈ Самбуԓкаӈ дёԓьшты кяштоны. Таԓям дятыԓмата куптана ӈайта каԓтыхина диԓинахана” хома.  Лариса Айваседо патмы, шат миԓ ТРК ""Луч"" Уренгойский студиӈ таттамы"
https://vk.com/wall-173849556_576,
https://vk.com/wall-173849556_575,
https://vk.com/wall-173849556_574,
https://vk.com/wall-173849556_573,
https://vk.com/wall-173849556_572,
https://vk.com/wall-173849556_571,
https://vk.com/wall-173849556_570,
https://vk.com/wall-173849556_569,
https://vk.com/wall-173849556_568,
https://vk.com/wall-173849556_567,
https://vk.com/wall-173849556_566,
https://vk.com/wall-173849556_565,
https://vk.com/wall-173849556_564,
https://vk.com/wall-173849556_563,
https://vk.com/wall-173849556_562,
https://vk.com/wall-173849556_561,
https://vk.com/wall-173849556_560,
https://vk.com/wall-173849556_559,
https://vk.com/wall-173849556_557,
https://vk.com/wall-173849556_556,"Наԓа. Нума” наԓымя. Дяԓя” димпума”, пи” кӭмума”. Нювня, маньԓе” ԓимпяӈ диԓи’ хусыт’. Чуки похона шахи’ӆихитата меӆ дюпямашь. Дяӆи” тахана хома” нуму падеӆьшту’. Хома, кадяԓю” дяԓя” ӈӭптуӈ ӈотна’, неԓьняна чешчама” тамна ӈука”. Чеӈ ӈотнаӈ, дюпа ӈаймяконта шеԓ, ԓакԓиӈ таньшеԓaӈэ” маԓнаптаӈаташь. Дюӆнуӈ ӈай нума таӆьша ӈаймыӆаха ниӈа. Кадяӆёку. Хыӆата’ куки” дяханата’ дю’май – ӈотакуна” виӈӭшь катамай”. Пихиня’ ӈай. Четаӈ купташуӈ ӈотакуӈ кам кӭшь’ дёльше” ваймаԓка – таӆьша ӈайхана хыԓаӈ понт ӈӭ” хэйӈкаӈа”. Дяхама ӈу” навышуӈ катԓю” ԓяканай. Чуки похона чадю хыԓам ниш ка’амԓа, ӈаԓка хаму ӈӭсу’. Сергей Айваседо, 6 класс. МБОУ «ШИООО» д. Харампур"
https://vk.com/wall-173849556_555,
https://vk.com/wall-173849556_554,
https://vk.com/wall-173849556_553,
https://vk.com/wall-173849556_552,"Деты нятакома шеԓ Ямалхана ӈай ӈыди нятакомаӈ дет тонԓюта шеԓ ӈычимя. Чуки похона выӈкна диԓина” ӈашки” нешаӈы” няхамты нюнтуӈ тадямэмахаты мят᾿дет ӈайта капитал няамны”. Чики деты хома шеԓы выӈкна мансԓанна” нешади” нятапёшь округна наԓка веԓв шеԓтамы. Кимя чуки похона няхамты нюта дяԓяманыса, таԓьча нешанты чумовой᾿ капитал миштоны”. Пюԓ дяханана нешади” дет тонԓюта управлениӈ тэта Терентий Пяк таньдеэмня дёԓимяшо маӈаш: - «Чумовой᾿ капиталым᾿ выӈкна диԓина” нешаӈи” ӈамыку”ӈя ӈямаштондятуӈ. Таԓям᾿ нятакома чуки похона няхамты нюта тадямэмы нешант тунԓы. Таԓьча нешиӈ шича тыӈ копахат хӭтмы дедям’, прашинхат шеԓтамы ӈуп мят’мян дедям’ няамны. Кэԓ, ԓатта ӈяш мэвта латку”, ӈуӈи”, шича кан’, таԓьча ӈамыку” няӈта миты”. Тайня шаӈкмян чики няаммайта мэхэтата” нешиӈ шеԓнанта ненэй мят’та шеԓтаны».  Таԓьча хома шеԓы выӈкна диԓина” нешаӈкна” таԓаӈа. Четаӈ чуки ноптухуна каԓитана” неша” ӈука” тэтоӈ дякошту. Ненэй мят᾿ дедяӈайши чет᾿дю”кат ва᾿та тыӈ копа” кӭшту”. Тайня чикиты мэдяш, хайташташ таԓа. Мят᾿ шеԓтама мансдя ӈаԓка. Нешади” дет ӈайта советхана мэна Людмила Канева маньшту, чики шеԓы” ӈаԓтана нешаӈкна дёԓьше хома. -«Ненэй мят᾿ дет ӈука ӈамы таԓаӈа. Ненымана хыԓаӈ мэта дедя шеԓтанана ниӈа. Таӈок тыӈ копам᾿, тэта чадю ӈайта, каԓиташ мансԓана нешиӈ ӈамэхэт коны. Тат᾿ ӈотнаӈ ненсу”дяай копа мэдямата неньшаԓ ниӈа. Чумовой᾿ капитал мэна ӈай шаӈкмян ненэй мякта таԓана ӈамытата миты”. Чикита ӈашки нешаӈкна хома». Нешади” дет тонԓюта управленихина мансԓанна” маньшту”, четаӈ округхана чики ненэй мят᾿ дет тасԓёта” патԓотуӈ тамна шеԓтапитуӈ. Маня” дяханана таԓьча капиталым᾿ Каԓясамэхэна каԓита мансԓана нешаӈ Алексей Казымкин няамны. Ӈай ӈыди нешаӈ, чуки похона няхамты нюта дяԓяманымы, тадяпы управленин каймята таԓа, патаԓтата -заявленита патманта мэт. Четаӈ нешаӈи” чумовой᾿ капитал де᾿эмня ӈайта вачи” намтши маньшту”: чики ненэй мят᾿ няаммахатана” ни мант, мяԓа маньԓе тадя, пяй мят᾿ шан нита няман. Таньдеэмня управлениӈ тэта Терентий Пяк маӈаш: - «Чумовой᾿ капитал чуувна мэна” нешанк тасԓёта шеԓ, ненэй мят᾿ дет ӈайта” ӈамыку” няаммээ”, ӈыди” пяй мяту” дет ӈайта” программахана” ӈай мэны”. Пяй мятоӈ няамнаӈа”. Чумовой᾿ капитал, пяй мят᾿ нямаԓпёма - шеԓкач᾿ ӈайтахаӈ программахаӈ᾿. Нешаӈи” ништодя пин».   Лариса Айваседо патмы. Шат миԓ Лариса Айваседо таттамы"
https://vk.com/wall-173849556_551,Хома?
https://vk.com/wall-173849556_550,
https://vk.com/wall-173849556_548,
https://vk.com/wall-173849556_547,
https://vk.com/wall-173849556_546,
https://vk.com/wall-173849556_545,"Ты"" падиԓьчи дяԓям' мэӈаш"". Таԓкахана  ӈайта Верхне - Пуровский совхозхана мансԓанна” поӈкнатуӈ тыӈ’ канхана” ӈайтаԓё мянаԓяш”.  Ӈопумана ӈайтаԓёта” касами” поӈкты нята неԓьня Эдуард Пяк тоӈаш. Нехеты” хомана ӈайтаԓёта ӈайши Инна Пяк тонԓа”. Ӈокна ӈайтаԓёчи поӈкты нята неԓьня Александр Пяк тоӈаш, пыта ӈайвахай каным’ канаӈата. Ними ӈокна ӈайтаԓёчи поӈкна нята неԓьня томэ Пюԓ дяханана ӈайта Думаӈ депутат' Сергей Айваседо. Пыта финиш камна тыта тоӈа, таԓям' ӈайвахай местаны ши'та ни тонԓа”. Няматаԓакуԓмахатон, нешаӈи”  мянаԓяш”. Вяԓкуԓоԓяш”, кану” нимня хамуԓяш”, шалди” ныԓна нюмкупёԓьш нетуӈ конуԓпишь”. Праздникан’ томы”  хомана ныптакомаӈ мэты”  Таԓкахат мэна артисты” концерт  шеԓтаӈаш”, шанат кынсу” мэӈаш”, таԓаӈаш”. Ӈашкиуде” ӈалка нетуӈ мянаԓтаны” ӈупчики куԓкаԓи” шанакохона”  шанакуш”. Няматаԓакунԓма дяԓя - пиԓи хома праздник. Нешаӈи чики дяԓямтоӈ пуӈ ченят ӈэташтутуӈ. Праздниктуӈ хитамахаты, тыӈ канхана ӈайтаԓё ӈайвахай местам' канамы”, шанако мянаԓьч нэхэԓмы” тотуӈ мячинсы” няамӈаш”."
https://vk.com/wall-173849556_542,"Пюԓ дяхана ты” падиԓьчи” дяԓям᾿ мэԓы”. Выӈкна диԓина” нешаӈи” ныди нымтакома дяԓям᾿ ништу мэс”, таԓям᾿ нянатоӈ няматаԓакунԓма дяԓя хома праздник. Пиԓи неԓьня Каԓпюԓ няна  диԓина” нямататакунԓма дяԓян ӈомаш”. Ӈайтаԓё  мянаԓмантуӈ камна вяԓкуԓоԓяш”, шалди” ныԓна нюмкупёԓьш нетуӈ конуԓпишь”.Касами” поӈкна ӈайвахай каным᾿ Дмитрий Агичев канаӈата, пыта тыта” хомана  кадя”. Ни” поӈкна пиԓи нята” неԓьня Лина Агичева финишан тоӈа. Няматаԓакуԓта"" ӈаԓка нешади” поӈкна ӈайвахай каным' Учаваку Пяк канаӈата. Нокна ӈайталётахана Алексей Киприн нята нельня тоӈа."
https://vk.com/wall-173849556_541,"Каԓпюԓ садик дю” пота кадя Дю” пуӈ чена Каԓпюԓкана ӈашкиуди” мэвштат мят᾿ найӈаш”. Чики садиктоӈ᾿ каԓтантуӈ чеԓы” «Росинкамна» нимчиӈатоньш”. Таньдёԓьшкана садикантуӈ мяты ӈуп коттедж᾿ школаӈ кявхана ӈайта мэӈаш”. Каԓтыхина мэни” камна выӈкна диԓина” ӈашкиуди” ӈу ԓэтԓё школан ӈанаташтомантуӈ мэты” тохоԓкоматуӈ таԓаӈаш”. Таԓям садикамтуӈ наймяхатоӈ нимимты похона Хадутеэй няна диԓина” нешади” нисын кочевой᾿ группам᾿ шеԓтаӈаш”. Ӈашкиуди” тохоԓкомаӈ мэты” садикихина мансԓанна” ненэй мят᾿ меӈаш”. Таняӈ куԓкаԓи” патԓу”, шанаку”, ӈай ӈыди” тохоԓкош, ныптакош мэта” ӈамыдю” таӈаш”. Четаӈ «Росинка» манԓе мат᾿ таԓьча кочевой᾿ группата. Таняӈи ӈопшеԓы чет’ дю”кат ва᾿та ӈашкиуди” канӈа”. Ӈашки” падиԓьши, хомана выӈкай дил чедимяна”, неша ни” мансԓаӈа”. Ӈуп группахана шича воспитательтуӈ. Таняна мансԓанни” ватахана” ӈашкиуде” хампԓяӈк час᾿ дёԓьчат садикихина мэшту”, дяԓяӈ деԓьня ӈамуԓмантуӈ мэт немяныхитуӈ кяшту”. Кочевой группаханатоӈ тохоԓко᾿ мэчитуӈ патԓотуӈ, шанакутуӈ ӈука”, телевизартуӈ, дивидитуӈ тадя”. Куки” мяктоӈ интерактивный᾿ оборудовании” ӈамтаӈаш”. Пихиня мятутуӈ кявхана пыӈкидётуӈ ӈыты”, вадяко мэчитуӈ тадя”. Ӈашкиуди” таԓьча ӈинԓи ӈамэхана тохоԓкоши” хомана майпёшту”. Выӈкна ӈайта кочевой᾿ садики” ӈашкиуди” школан дет тохоԓампюмантуӈ камна, ненэй нешади” ватам᾿, диԓивсум᾿ ԓэтԓымпи”. Таняна мэна ӈашкиуде” поӈкнатоӈ нешади” кынсу” тохоԓампёшту”, шутпяԓсу” мэшту”, шанакошту”, каԓьтуӈ ватамантуӈ мунушту”. Каԓпюԓкат куптана ӈяптуӈ ӈотнаӈ, ненэй мякна ӈайта” группетоӈ «Росинкахана» мансԓана” пон вэтапёштутуӈ. Таԓям᾿ нешади” ӈашкиуде” каԓтыхина диԓина” нетуӈ шеԓ куԓкаԓи” конкурсхи” шеԓтамайтуӈ ӈамыдётоӈ ӈайтапташтутуӈ”. Тайня таньше мэши” ԓусан шеԓт меԓ тохошту”, школан хомана ӈанаташтут”. Мыԓичуӈ няна 2019 похона ""Росинка"" ӈаԓка мят᾿ кадяш. Чики садиктоӈ᾿ дёԓьче хома, дюпа, шанат мятута моӈка”. Куԓкаԓи” ӈамытуӈ тадя” ӈашкиуди” хомана тохоԓкомаӈ, диԓимаӈ дет тонԓюта”. Четаӈ каԓтыхина ӈайта мякнантоӈ ӈуп группатуӈ, ӈыдитоӈ выӈкна ӈа”. Мансԓаманта дямпны Каԓпюԓкай садики ши᾿ча мэмаӈ таԓьча статус᾿ «Ведущие образовательные учреждения России» няамӈаш. Непой похона «Росинка» ӈай хома патаԓт национальный᾿ реестран «Ведущие учреждения социальной инфраструктуры России» каамдяш. Садикхана мансԓанна” маньшту”, шаӈкмян хома ӈамэ” ӈашкиуди” дет ӈайты”. Лариса Айваседо патмы."
https://vk.com/wall-173849556_539,"Канаԓмантуӈ тайхана шичиԓпитуӈ Чуки ноптухуна куԓкаԓи” дечахана” каныԓта” ӈычимшту”. Ненымана тавсуԓта деча” вэйма”. Таԓям᾿ лекԓы” нешаде” каныԓмантуӈ тайхана” шичиԓпёштутуӈ. Чуки диԓихина Таԓкахат мэна” лекԓы” нюча” каԓтамна” дятыԓяш”, таняна диԓини” прививкат ӈамтамантуӈ мэт, коронавирус᾿ нимича дечахана канаԓмантуӈ тайхана”. Капиди” диԓишат каԓтыхина” Толькахана, Быстринкахана канӈаш”, Каԓясамыӈ няна дятыԓяш”. Манԓе нимимты таняна канматуӈ”, неԓьчеэй шимытуӈ” прививкат дяӈоԓ ӈамтамантуӈ мэт дятыԓяш”. Кимя” прививкам᾿ ӈамтаман ха᾿са”, чикедё” чупей шичиԓдятоньш”. Лекԓы” маньшту”, тавсуԓта деча неньшаԓмана хомяхамтанана ниӈа. Выӈкна диԓина нешиӈ канаԓпата меԓ, чики минханта лекаԓ мят᾿ тош᾿ вынита пиԓас᾿. Прививкам’ ӈамтамы нешиӈ лекԓу вихиня” канаԓпата ӈотнан, ӈаԓкамана ни канаԓт. Таԓьча шеԓ каматампюши” неша”, капи” ниш᾿ пин᾿ прививкатоӈ ӈамтаӈаш”.  Лариса Айваседо патмы, шату” миԓ” Андрей Пяк таттамы”"
https://vk.com/wall-173849556_538,
https://vk.com/wall-173849556_536,"Хыԓам' ӈайтаптымпишь”. Таркахана диԓина” масленицам' мэӈаш”. Мянаԓяш"", шанакуш"", хомана ныптакоӈаш""."
https://vk.com/wall-173849556_533,
https://vk.com/wall-173849556_532,
https://vk.com/wall-173849556_531,
https://vk.com/wall-173849556_530,
https://vk.com/wall-173849556_529,
https://vk.com/wall-173849556_528,
https://vk.com/wall-173849556_527,
https://vk.com/wall-173849556_526,
https://vk.com/wall-173849556_525,
https://vk.com/wall-173849556_524,"Патнани дял,я"
https://vk.com/wall-173849556_523,
https://vk.com/wall-173849556_521,"Нюча” каԓтыхина” Дом культуры’ - пиԓи таԓана мят’. Каԓпюԓкана ӈайта «Снежный» нимича клубхана мансԓанна” каԓтантуӈ чеԓ” нымтакомаӈ мэты” куԓкаԓи” хома”, виԓьта” мероприятии” шеԓташту”. Клубханантоӈ ӈашки” тохоԓампёшь мэчитуӈ шанат творческий” объединенитуӈ” тадя”. Таняна ӈашкиуде” вихинянтуӈ ӈайта ӈамыдю” дет тохоԓкошту”. Кынушту”, таԓашту”, музыкальный инструментхана” шанакошту”, шиниӈкуй нешади” дилм’ тохоԓампёшту”, хайтуԓашь, ӈочаку” пытуԓпёшь” тохоташту”. Тайня чики шеԓтамайтуӈ ӈычимчемпюши” шанат конкурсхана” мянаԓьчи” поӈкна нэхэԓьчту”. Четаӈ тавсуԓта дечаӈ минтаны, мансдямтоӈ таԓям мэӈатуӈ клубаны ӈука” нешаӈим ништу чунԓи”. Тохоԓампючетуӈ ӈашкиуде” ӈопумана тошту”. Ансамбльхана кынута”, таԓана” ӈопкна мэматуӈ таԓапыи”, купташуӈ нятуӈ камшуӈ нуԓташтутуӈ”. Кимя клубан тош’ нита пиԓас, чикем’ интернетмана тохоԓампёштутуӈ”. Куԓкаԓи клубхана мэта мансдя вивӈукат ӈайта. Хомана шеԓтанаӈата, чикехена вильты, шанат нешаӈ вин каамнай. Ӈашкиуде” шаӈкмян кынсатуӈ”, таԓа” ӈычимчевчетуӈ номеротуӈ” хомана тохоԓаштутуӈ”. Каймы диԓихина «Кынас» нимича ансамбльхана кынута” ӈашкиуде” фестивальхана «Снегирёк» ӈайвахай местам’ канаӈаш”. Чикиӈ камна ӈопумана кынучи” поӈкна Вадим Няруй няхамты местам’ канаӈаш. Каԓпюԓкана диԓина” ӈашкиуде” хомана шодюӈа”, пон ӈамыԓина хома патаԓт камаштут”. Ненымана каԓьтуӈ ненэй нешаӈ ватамана ӈайта кынсу” хашаӈоӈа”. «Няймы маня” неша’ӈя кынсуна” нотан мэмы ниӈа”, таԓям ӈашки” кынуш мээвта кынсаты каԓьна паташтума”. Куки” кынсуна” мэпна” пеньшаԓ’, варган, ныди шумовой’ инструменту” мэштума”», маньшту клубантуӈ заведующий’ӈя мэна Сабира Айваседо. Ӈашки” тохоԓампёшь” хитамахататоӈ ныптакомантуӈ деэйхана клубхана мансԓанна” хайтуԓашь, ӈочаку” пытуԓпёшь, ниӈ’види” паӈкаԓпёшь чепяшту”. Кынута”, таԓана” ӈашки” панэт” хайтуԓашту”. Таняна мансԓана Клавдия Айваседо маньшту: “Артист’ӈя мэна ӈамыԓи н,ашкиуде’ сценахана кынуманта, таԓаманта неԓьня демьпяшь таԓа”. Таԓям чукяхяна мансԓанна” кукитуӈ паныдю”, пеми” хайтуԓашту”, кукят матамы” шеԓтапёшту”. Коллективханана пон таԓям нена” нятапёштуна”. Калпюԓкана ӈайта клубхана тонԓакошь мэтатуӈ мятуӈ - библиотекатуӈ тадя. Патԓотоӈ нука”. Таняна ӈупчики куки” шеԓтапёчитуӈ мероприятитоӈ интернетмана мэштутуӈ”. Библиотекантуӈ мансдям минԓена Ирина Айваседо ватахана” ӈукамана школахана тохоԓкота” ӈашки”, выӈкна диԓина” неша” тонԓакошту” Четаӈ нешаӈи” ӈамы патаԓ ӈяӈтуӈ таԓапыи, неԓьчут телефонмана маньшту”. Тайня ненату часхана чикимтуӈ косыдяши” ӈопумана тошту”. Клубхана мансԓанна” хомана мансдямтуӈ хашаӈотан Каԓпюԓкана шанкмян мэчитуӈ мероприятитоӈ” виляшту” - нешади” виӈ шоньшан камоԓьчту”. Четаӈ тавсуԓта дечаӈ минтаны шаӈкмян шеԓтамайтуӈ ӈамыдётоӈ - видеороликатуӈ мастер-классатуӈ соцсетьханатуӈ инстаграммхана, ВКонтактхана ӈайта группахатуӈ ӈайтапташтутуӈ”. Тайня каԓтантуӈ чеԓы” интернетмана манэштутуӈ, шейкууди” ӈамташту”.  Лариса Айваседо патмы, шату” миԓ” пыта таттамыта."
https://vk.com/wall-173849556_520,"Каԓясамэн чим’лекаԓ тоӈа  Каԓясамэн чим’ деч” хомяхамтапёта лекаԓ тоӈаш. Куптана ӈайта нюча каԓтыхина таԓьча лекаԓтоӈ дику. Чимтуӈ дешпыи” Каԓясамыӈ чеԓы Таԓкахана ӈайта лекаԓт” кяшту”. Ненсаӈайта шехеԓыӈ дякутаны куптана ӈайта каԓтыхит таньше дятыԓма неньшаԓ ниӈа. Таԓям чим’лекаԓ Таԓкахана ӈайта лекаԓмякат тотаны Каԓясамэхэна диԓина” нешаӈи” майдят”. Няӈта тота” нешаде” Ислан Дадаев школа - интернатхана ӈайта мякна манысаԓьташ. Шаӈкмян нянанта тамыта чим’ деч” хомяхамтапёшь мэчита” ӈамыдёта” таняӈ мышчейташ. Тавсуԓта дечаӈ минтаны неԓьчут патхадя, ӈопумана нешаде” капташтута. Ӈуп дяԓяхана няӈта шанат’ неша” тошту”. Ислан Дадаев маньшту, Каԓясамэхэна чимута дечина нешиӈ ӈука. Кукят дена” чимутуӈ хомяхамтамантуӈ мэт тошту”, кукиты ӈай детԓиӈ лекаԓ чимутуӈ манымаӈ мэт дятыԓя”. Каԓясамэхэна шича’дяӈкня дяԓяӈ мансԓаманта дёԓьчты лекԓы ӈопшеԓы дюԓкат” ва’та шеэв’дю” нешади” няамӈаш. Чим’ лекаԓ каԓтыхинтуӈ таԓамам Каԓясамыӈ чеԓы Пюԓ дяна ӈаԓка тэтан вачаӈатоньш. Тайня куптаӈ ниш’мэӈи куптана ӈайта каԓтуувдены Таԓкахана ӈайта лекаԓ мякты чим’лекаԓ ӈайтаптаӈа. Каԓясамэхэна диԓина” нешаӈи” ӈамыԓи дечантуӈ ӈычимпыи, каԓтыхинантуӈ ӈайта ФАП нимича кяшту”. Таняна няхаԓ лекаԓтуӈ - фельдшертуӈ’, медсестратуӈ’’, санитаркатуӈ’’, ӈыдитоӈ дику. Таԓям Каԓясамэхэна диԓина” дечтоӈ шича мэмаӈ- кынсуманяна, наԓаняна лекаԓ каԓтыхинтуӈ томаӈ дёԓьчкана ӈычимчештутуӈ.  Лариса Айваседо патмы, шату” миԓ” Олег Сакач таттамы"
https://vk.com/wall-173849556_519,"Меԓь нешаӈ  Шаӈкмян ӈамэхэт куԓкаԓи” ӈамыдю” шеԓташту. Дёԓьче меԓь нешаӈ. Хомана миԓьчи тамна нючаӈя тохомай. Сергей Ледков Архангельский областьхана ӈайта Красное нимича каԓтыхина дяԓяманымы. Школахана тохоԓкоманта дёԓьчкана каникулта” ӈайпы пон вынт, тэхэна мансԓана ниԓинта мят’ кяштомай. Ӈамыԓи” шеԓтапёта, миԓта ниԓимта нятапёштомай. Таԓям миԓьч тохоташтомай. Школам хитаԓамахата Сергей ветеринар’ мансдяӈ дет зооветеринарный техникуман тохоԓко чепьмай. Нимимты похонанта художественный кружокан канԓамай. Шичитоӈ Ямалхат томы Виталина Тёр тохоԓампюмай. Таняна Сергей куԓкаԓи” ӈамыдю” шеԓтапёш тохомай. Таньше мэмата нянанта вильмай, хомана шоньшаханта камуԓмай. Таньдёԓьчкана манԓе художник’ӈя мэманы вихинянта хаштомай. Неԓьчеэй няна шеԓтапёмыта - шат’ тамтампюта маска” ӈаймай”. Чикиӈ путы куԓкаԓи” намыдю” шеԓтапёшь тохомай. Тохоԓкумата нимимты курста вэкна хаймыхи” каймай. Служидяш хитамахатата шан’ тохоԓкумата техникумханта нимай кай’. Хаԓяӈкаԓтыхина ӈайта культураӈ дет тонԓюта училищан тохоԓко художественный отделенин чепьмай. Таняна тохоԓкоши пяхат, ԓэхэт миԓьчтомай, куԓкаԓи ӈамыдю” паташтомай, каԓьта вихинта камуԓта эскизу” шеԓташтомай. Таньдёԓьчкана шичитоӈ Москвахана, Санк-Петербургхана ӈайта музейхи” хиниԓмантуӈ мэты” канаштомай”. Сергей маньшту, пы’та вихинянта восточный отделхана ӈайта, среднековья дёԓьчкай мастеру” шеԓтамы” мансдя” хома ӈаймай”. Ненымана вихинта слону’ ԓэхэт” шеԓтамы ""Сорок шаров в одном"" нимича мансдя кааммай. Чиким вачаши Сергей Ледков маньшту, таӈок шар” ӈуп мэн ӈомтама ӈаԓка ӈайвата, куше мастер’ таньше шеԓтанишата. Училищахат тохоԓко хитамахатата дяхананта мансдята дёмай, таԓям Таԓкан нешади” дет тонԓюта центран мансԓа чепьмай. В 2007 похона заочно тохоԓкомахата Тобольскхана ӈайта институт’ им. Менделеева хитаԓамай. Хомана мансԓаманта деэмня декоративно-прикладной творчестваӈ дет ӈайта студиӈ мансдям минԓенаӈя ӈамтамытуӈ. Четаӈ манԓе таньдет ӈайта отдеԓ мансдям минԓеӈа. Шича’ дю” пуӈ мансԓаманта дямпны Сергей Васильевич шанат дюԓ” ӈашким тохоԓаӈа. Пы’та хэмхана каматаштута, ӈамэхэт ӈамым шеԓта таԓамам. Тохоԓампючета” ӈашкяхэта” маньшту: тыӈ, куԓвай нямт, топа”, пяӈ муувди”, пяӈ шавч”, пудюԓ, каԓи тэӈк”, няпыӈ пыдяку”, катаку” - тотуӈ хома материал”. Каса’ ӈашкиуди”, ни’ ӈашкиуди ӈамыԓи” шеԓтапё тохомантуӈ мэты” майпё няӈта тошту”. Талям ӈамыдю” каԓитуӈ ӈутаханатуӈ шеԓтапёма нянатоӈ виляшту. Хомана миԓьч - пяхат, ԓэхэт куԓкаԓи” ӈамыдю” шеԓтапёшь ӈашкиуде” тохоԓампёштута. ""Татнеԓьняӈ художник’ӈя ниптуӈ кай’ӈотнаӈ, миԓьч мэта” миԓву” мэмам чедимяматоӈ дилханантоӈ навыты таԓаны. Чикиӈ камна куԓкаԓи” ӈамым каԓьта ӈутаханта шеԓтапё тохома - вильта, дилант таԓана шеԓ"", маньшу Сергей Васильевич дёԓимяшуши. Ӈашки тохоԓампюманта камна Сергей Ледков мастер-классу” ӈычимчемпёшту. Пяхат, ԓэхэт, хыԓахат, хэԓкат куԓкаԓи ӈамыдю” шеԓтапё няӈта точе” тохоԓампёштута. Пы’та мастерӈя мемыта” дёԓьче меԓят ӈяшту”. Таԓям ши’та шаӈкмян фестивальхи”, конкурсхи” мянаԓманта мэты капташту”. Таньше дятыԓомита” вачаши маньшту: «Фестивальхана мянаԓпыи, ӈамы темам деэмня миԓмамтоӈ художникны неԓьчут кэташтутуӈ”. Тайня чики темамана ӈамым шеԓтамата, мастер’ нятԓита ӈайты. Мянаԓмаӈ камна ӈамыԓим шеԓтапёпты, каԓет вимнянт мантӈан: таԓьчам шеԓта хомаӈаймай. Нешади ванԓат”, шутпяԓсу”, кынсу” вивхаԓтӈан, чики минхант вихинты куԓкаԓи” сюжет” камаштондят. Тайня чикиманант миԓтаԓ ӈамыкомты шеԓтанаӈаԓ"". Хомана мансԓаманта деэмня Сергей Васильевич шанат награтета” тадя”. Нешади” культурам чуув падиԓманта деэмня ши’та ""Мастер декоративно-прикладного искусства и ремёсел ЯНАО"", ""Серебряная гагара"" нимича знакхана” митчеӈаш”. Хомана мансԓаманта деэмня Ямална ӈаԓка веԓв тапатамы премим «За успехи в создании, сохранении и пропаганде культурных ценностей КМНС» нимича нямаштуш. Шанат дют” патԓота” -дипломута”, грамотита” дяӈ тамна фестивальхана”, конкурсхана” дятэԓьч митумайта тадя”. Лариса Айваседо патмы, шату” миԓ” пыта таттамыта, С. Ледков тамы”"
https://vk.com/wall-173849556_518,"Диԓивсу  Чейня хыԓаӈ дёԓьмахаты, токуши, дяку хэԓ” кыниԓемахаты” выӈкна диԓина” нешаӈи” мыԓичуӈ ӈайтамтамытуӈ ты”туӈ ӈомтапёнԓашту”. Совхозхана мансԓанна” ты”тоӈ ӈомтамахататоӈ, ватант пытахадя тонԓаштутуӈ, шаӈок тэнтуӈ ӈаймям манымантуӈ мэты”. Нешаӈ дилны тэӈи куптат, дискат тэвмы. Тышипёди нешиӈ выӈкна диԓе нита пилас. Тэӈи нешаӈим ӈамԓымпита, демьпита, дютапита. Тыӈ каным выӈкна диԓина” ӈайтаԓё мэштутуӈ, таԓям нянатоӈ тэӈи диԓивсу. Шиниӈкуна, неԓьчеэй Пюԓ дяханана пяй’ мяту” миԓьч чепьмаханантоӈ ӈыди кан’ дякутаны нешаӈи” тыӈ канхана ӈука ӈайватам’ мэштомай”. Мяту” пи” тайваштомай”, деты шеԓтамайтуӈ мятутуӈ кэԓу” чудипё мээвтатуӈ пятуӈ каԓтыхи” тэвԓаштомай”. Хайноԓуми дёԓьчкана ӈай ты” кану” мэта” хайму” нятапёштомай”. Дятаԓёй нетуӈ тайвапёмантуӈ камна, хайноԓьчи” миԓват, посканат ӈайтаԓёши канаштомай”, хайму” ӈамԓат тайвапёштомай”. Хэлаку’ луши” шича кявхата дёԓкаԓамы каԓтыхиты”, ӈайтаԓёта” ӈашкиуди”, ни” нэкаԓьчтомай”, нямпой таняна хайноԓьчи” ӈамԓат, паԓтонат тайвапёштомай”. Маня” Ямалханана, Пюԓ дяханана хайноԓми дёԓьчкана куняԓиӈ ӈамым’ канаман’ хапнантоӈ, ты” нютԓехедя ӈайтаԓё кяштомай”. Нешаӈи” катамайтуӈ каԓитуӈ, тытуӈ ӈамши”, хайму” панэт’ хятмайтуӈ паныдётуӈ” каԓту” дёԓьчты тыӈ канхана тэвԓаштомытуӈ”. Ӈайтаԓёши почтам’, ӈыди” таԓана” патԓу” дятыԓаштомай”. Ӈука неша” таньшиԓы мансԓамай”. Неԓьчеэй пдисы ԓуши” тэвмахана тэӈи” ӈупчики нятакоштомай. Шаӈкмян мансдяхантуӈ таԓана” ӈамыдётоӈ пдисы ԓуса” тыӈ канхана тэвԓаштомытуӈ”. Четаӈ нешади” нисыхана” куԓкаԓи” деты” мутԓа” ӈычимя”, чикехана ӈу выӈкна тыӈ каны тамна таԓаӈа. Таԓям нешаӈи” тыувдетоӈ ԓэтԓампёштутуӈ”. Маньшту”, выӈкна диԓина нешаӈкна тыӈи - диԓивсу.  Лариса Айваседо патмы. Шату” миԓ” Андрей Пяк таттамы"
https://vk.com/wall-173849556_517,"Шанат тэмс нешади” дилм вачаӈа”  Нешиӈ ӈамыԓи тэмс неша’ нямта хома шоньшахана нямата таԓа. Таԓям маня” Пуԓ дяханана таньдеэмня куԓкаԓи” мероприятии” ӈяшту”. Шанат тэмс неша” каԓьтуӈ дилмтуӈ ӈычимчемаӈ мэты”, Таԓкахай туризм дет тонԓюта центрхана «ЭтноАрт» нимича фестиваль шеԓтаӈаш”. Таԓьча мероприятии неԓьчеэй шеԓтаматуӈ. Чуки похона тавсуԓта дечаӈ минтаны интернетмана мэӈатоньш”. Дю”кат ва’та команда поӈкнатоӈ мянаԓяш”. Чикидю” поӈкна куптана ӈайта нюча каԓтыхина” диԓинахаԓт” тадямэӈаш”.   Дилтуӈ дет тонԓюта” шеԓутуӈ - куше шиниӈкуна каӈуԓонтметуӈ, хома дяԓитуӈ куше мэштомамтуӈ” ӈычимчемахатоӈ каԓьтуӈ ватаманантуӈ кынуӈаш”, паныдётуӈ ӈычимчимпишь”. Тайня таньше мэмамтоӈ таттамахатоӈ видеороликӈя шеԓтахадя Таԓкахай туризм дет тонԓюта центран ӈайтаптайтоньш. Чики центрхана мансԓанна”  ӈай, ӈаԓтана” ӈашки” дет тонԓюта” учрежденихина мансԓанна” нетуӈ няши Таԓкахат мэни” таттымпишь”. Дёԓьче хомана чики фестивальны ӈанатамэт”. Таԓкахай колледжхана тохоԓкота” ӈашкяэ”  шичитуӈ падеԓьчь мансԓана воспитательтуӈ няӈи тун каӈуԓонтмам вачаӈаш”, нешаӈ кынсамна кынуӈаш”, варганхана шанакуш”. Каԓьтуӈ хятмайтуӈ паныдётуӈ ӈычимчеӈаш”. Маньшту”, нянатоӈ таньше каԓьтуӈ дилмтуӈ, культурамтуӈ  тохоԓампюматуӈ, ӈычимчемпюматуӈ дёԓьче хома. Лариса Айваседо патмы"
https://vk.com/wall-173849556_516,"Ӈашки” шанаковшат’ дя’ Самбуԓка выӈ няна ӈайта каԓват. Чики нешади” диԓишат каԓтуувде путахана хомяхамты. Деты пяй мяту” ӈычимаӈ камна, каԓтыхинтуӈ таԓана” ӈамыдю” мешту”. Чуки похона таӈичохона Самбуԓкахана ӈашки” шанаковшат” дят’ шеԓтамай”. Подгорный нимича шехеԓын кявны деты шанако мэта комплекс’ мема й”. Таняӈи куԓкаԓи” шанако мээвта” ӈамыдю” - пыӈки”, карусель”, вадяку” ӈамтамай”. Ӈашкиуде” таняӈи майпё кяшту”. Нимидём чики шехеԓын дятан шеԓтамайтоӈ - ӈашки дет тонԓюта спортивная плащадка’. Таняна куԓкаԓиd вэнтоԓьч, шанако, мянаԓьч мээвта” ӈамы” тадя”. Чикитоӈ дёԓьче ӈашкяхэна” хома”. Куше мэман хаӈан, таньше мэнӈан. Ӈашки” камна тадяӈи ӈаԓка” нешаӈкаԓт” кяштоны”. Чики Самбуԓкахана ӈамтамытуӈ площадкахадётоӈ каԓват дет тонԓюта проектманантуӈ шеԓтамайтун”. Таԓьчаd мы” таԓамам Самбуԓкахана диԓина” ӈокна тасԓамытуӈ”. Ӈашки” шанаковшат” дят шеԓтамантуӈ камна каԓтыхинантоӈ няхаԓ мят” кявхай дям’ хомяхамтамай”. Таняӈи кампюлу” нявш дет” мышчемай”, деты ламп”, ӈамтуԓшади” ӈамтамай”.   Лариса Айваседо патмы, шату” миԓ” Виктор Сегой таттамы"
https://vk.com/wall-173849556_515,"Нешант таԓана” ӈамыку” тэвԓана” Выӈкай дилны ӈука” ӈамы” таԓа”. Таԓям’ маня” Пюԓ дяханана нешади” дет тонԓюта управлении’ пу”тахана выӈкай дилант таԓана” - прашин”, тухис”, кэԓ”, топдяма”, ӈай ӈыди” таԓана” ӈамыку” тэмташту”. Тайня чикитоӈ каԓитана”, ты” падиԓта”, пеншихина мэна” нешаӈк миштутуӈ”. Чуки диԓихина” Самбуԓканы шича мэмаӈ нешай” ӈамыкоты вертолётхана тэвԓаӈаш”. Выӈкай дилхантуӈ таԓанатоӈ каԓитана”, тэхэна” «Пуровский» совхозхана мансԓанна” няамӈаш”, пеншихина мэна” ӈалка неша”. Дедяӈя мээвта” прашин”, кэԓ”, тухис”, ноди”, топдяма”, ламп тавстампюта электростанций”, ӈай ӈыди” нешант таԓана” ӈамыку” окружной бюджет’хат мимытуӈ вешахана” тэмтамайтуӈ”. Мята’ чеԓ” ӈука” ӈайта” нешанты шаӈкмян ӈамы” таԓа”. Таԓьча” ӈамыко” лапкахат вешамана тэмташи миԓиӈа”. Каԓитана”, тэхэна мансԓанна” ӈамычеэй вешaм ништу’ няам”, таԓям’ таньше нятакома выӈкна диԓина” нешаӈкна” хома. Ӈамыкотуӈ окружной програмамна няамванта” нешади” патԓо” - кимяӈ чуувна выӈкна диԓимам’, ӈамэхана мансԓамамта, шаӈок мята чеԓ” ӈаймям’, управленихина мансԓанна” няхаԓ’ диԓиӈ каймяхаты ӈай детымана манэштутуӈ”. Чуки пуӈ хусамаӈ неԓьня, выӈкна диԓини” мэт тэмтамайтуӈ ӈамыкутоӈ чупей нешаӈки” митдятуӈ”. Тайня деты пуӈ ӈайвахана ӈай ӈамыкотуӈ мэман ха’та нешаӈкты” патԓу” -заявки” нямаԓпёнԓны”. Лариса Айваседо патмы. Шату” миԓ” нешайдет тонԓюта управленихит мэмы”."
https://vk.com/wall-173849556_513,
https://vk.com/wall-173849556_512,
https://vk.com/wall-173849556_511,
https://vk.com/wall-173849556_510,
https://vk.com/wall-173849556_509,
https://vk.com/wall-173849556_508,
https://vk.com/wall-173849556_507,
https://vk.com/wall-173849556_506,
https://vk.com/wall-173849556_505,
https://vk.com/wall-173849556_504,
https://vk.com/wall-173849556_503,
https://vk.com/wall-173849556_502,
https://vk.com/wall-173849556_501,
https://vk.com/wall-173849556_500,
https://vk.com/wall-173849556_489,"Чуки дяԓяӈ Таԓкахана  деты школам’ найӈаш. Чики мятоӈ дёԓьче хома, ӈаԓка. Ӈашки” тохоԓко мээвта” куԓкаԓи” ӈамыдётуӈ тадя”. Майпё ӈашкиуде” деты школахантоӈ чуӈа”."
https://vk.com/wall-173849556_487,
https://vk.com/wall-173849556_486,
https://vk.com/wall-173849556_485,Сколько стоит : 1кг клюквы и брусники ??
https://vk.com/wall-173849556_484,
https://vk.com/wall-173849556_483,
https://vk.com/wall-173849556_482,
https://vk.com/wall-173849556_481,
https://vk.com/wall-173849556_480,
https://vk.com/wall-173849556_478,
https://vk.com/wall-173849556_477,"Дяӈ тамна диԓина’ нешади” дяԓя  9 август - каԓьтуӈ дяханатуӈ куптат, дискат диԓина’ нешади” дет тонлюта дяԓя. Чики дяԓя чадю нешади” тэмс каԓьтуӈ дилмтуӈ, ватамтуӈ дюԓмаӈ тайхана 1994 похона Генеральный’ Ассамблей’ ООН шеԓтамы. Четаӈ шаӈкмян дяхана чики праздниким мэштутуӈ. Маня’ Ямалхана шанат нешаӈ тэмс диԓе, таԓям «День коренных народов мира» нимита дяԓям путахана мэштутуӈ.  Пюԓ дяхана чуки похона, тавсуԓта дечаӈ минтаны, шаӈкмян нешадиʼ диԓишат каԓтыхина” праздниким’ интернетмана мэӈатуӈ. Каԓпюԓкана чики дяԓяӈ деты «Снежный» нимича клубхана мансԓанна” ӈочи’ тыпючи” поӈкна конкурс’ «Супер ягодники» шеԓтаӈа. Тыхуԓта” шаӈок ӈочам’ тэмамтуӈ тат’тахадя ӈайтапташту. Кукинтуӈ таттамы  хомаӈаймям’, чики шатутуӈ интернетмана манымы” голосовайко” тасԓандятуӈ. Чикиӈ камна клубхана мансԓанна” шанат нешаӈ тэмс’ вата”манна видеопоздравленим’ таттаӈаш, интернетмана ӈычимчемантуӈ мэты. Мунумээ” куԓкаԓи” хома вачи” мэӈаш. Каԓпюԓкана ӈайта «Снежный» нимича  клуб веԓв Сабира Айваседо маньшту, - «Шанат нешаӈ тэмс няӈ тонԓюта дяԓя’  «День коренных народов мира» мань нянади хома, таԓана праздник’.  Маня”  нешаӈя чадюма”, каԓьна шиниӈкуй, дискай шеԓу” ӈаԓтана ӈашкяхэ” нипна вачасы”, наӈича нешади” тэмс’ пон тахаԓомтӈама”. Чикехена каԓьна ватама, нешана дилм дюԓнаӈама”. Маня” каԓьна культурама’, ватама чуув падиԓтаӈама, чикехена ӈаԓтана ӈашкяхэ” нешантуӈ дилым нитуӈ дюԓан». Каԓясамэхэна диԓина” ӈупчики чики дяԓяны хомана ӈанатамэт. Каԓтантуӈ чеԓ” праздник’ хомана мэмаӈ мэты «Романтик» нимича  клубхана мансԓанна”  куԓкаԓи” мероприятии” мэӈаш. Таттаӈкумаӈ дет ӈайта конкурс’ «Северяне» шеԓтаӈаш, кимяԓи хомана таттамыта шатута” таняӈ ӈайтаптамаӈ мэты. Ӈаԓтана ӈашкиуди” поӈкнатуӈ мянаԓмаӈ мэты патнамаӈ няӈ ӈайта «Мой Ямал» нимича конкурс’ шеԓтаӈаш. Калясамэхэна  диԓина’ ӈашкиуди” хомана пимши”, куԓкаԓи рисунки” паташту”. Чики мероприяти”туӈ камна видеоакцим’ шеԓтаӈаш, каԓтантуӈ чеԓ” нетуӈ поздравиймаӈ мэты. Таԓкахана нешади” культураӈ дет тонԓюта центр’хана мансԓанна этно-квест’ «Мы - коренные» интернетмана мэӈа”, мянаԓчи” шанакомаӈ мэты”. Чики мероприятимʼ культурахана мансԓанна” нешади дет  ӈайта управленим' няш шеԓтамайтуӈ. Нешади” дет’ тонԓюта управлениӈ веԓв Терентий Пяк таԓям маӈаш: -Четаӈ нешаӈи” чадю” няптуӈ ӈотнаӈ шиниӈкуй ниԓинатуӈ, катанатуӈ минԓемы дилтоӈ тамна мэӈатуӈ. Выӈкай диԓмтуӈ ԓэтԓымпи”, тытуӈ падиԓя, каԓитуӈ ватамтуӈ мэӈа”, деты дилыӈ шеԓу” хомана тохоԓаӈа”. Четаӈ праздникхана  шаӈкмян нешанты маман хаӈат: хомана диԓиӈата, нинюта канэԓ,  хома шоньшахана нета няӈата”.  Лариса Айваседо патмы"
https://vk.com/wall-173849556_476,
https://vk.com/wall-173849556_473,"Тытоӈ ӈайтаптандятуӈ  Пюԓ дяхана каԓьтуӈ тытуӈ падиԓьчи” камна, неша”, нысма”, капи” шича совхозхана мансԓаӈа”. Ӈукадёмутоӈ пясамы дяхана диԓе”. «Верхне-Пуровский» нимича совхоз’ хампԓяӈк бригадахана мансԓанна нешаӈи” шеэв’ дёнаԓ ӈок тым’ падиԓя”. Тэхэна мэна” нешаӈи” чупей мансдямтоӈ хомана чедимяӈатуӈ. Таԓям’ пытоӈ пу”тахана ӈука тым’ дёхоԓавтамыӈ, тытуӈ нисы” пуӈ’чеӈяӈи тэвԓаштутуӈ. Ӈаԓка тэтуӈ лекаԓ ватахана, чуки похона тытоӈ хомана вачумай. Таӈичохона ӈаԓкамана ниш’ дячапю, таԓям ӈука тэтоӈ ни канэԓ. Няймы ԓакхай по”хоты аппы”, тыканунта” ӈокма”. Чикиӈ камна тытоӈ кандя дятыԓта” дятпёштутуӈ, вэдяку” лахоштутуӈ. Шаӈкмян мансдянтуӈ дет’ ӈайта ӈайвачетоӈ тэхэна” мансԓанна” нешаӈи” манԓе нумтуӈ таӈумаӈ неԓьня шеԓтамайтуӈ. Тытуӈ канмантуӈ тайхана паԓтонхана шичиԓмай, биркатуӈ ӈамтамай. Биркашта’ ты’ ӈамше” шан кынԓмаӈ дёԓьчкана нитуӈ нямаԓпёт. Четаӈ тутыку” ӈычимахаты” тытоӈ выӈкна диԓина нешаӈи ӈайтаптандятуӈ. Петаԓаӈ поӈкна чейня тэӈи” падиԓана” ниӈа. Общинахана каԓита” мансԓанна”, неша” ӈотнаӈ тытоӈ ӈайтаптандятуӈ. Чейня каԓитана” дёԓеԓьч чепяшту”, мятуӈ чеԓ” тыхуԓьчту”. Кынсуманяна, неԓьчеэй хыԓакохона тытоӈ ӈай ӈомтанайтуӈ. Выӈкна диԓина нешаӈкна ты’ - диԓивсу, таԓям’ тыувдетоӈ пон дитын’ԓаштутуӈ.  Лариса Айваседо патмы, шату’ миԓ” пыта таттамыта"
https://vk.com/wall-173849556_472,
https://vk.com/wall-173849556_471,
https://vk.com/wall-173849556_470,
https://vk.com/wall-173849556_469,
https://vk.com/wall-173849556_467,"С юбилеем Вас,Хабэча Хываревич!"
https://vk.com/wall-173849556_465,"Заголовок: Ӈашки” вешат ӈай ӈычимче”. Дяӈ тамна вайма тавсуԓта дечаӈ минтаны, нитуӈ тадя’мэнэ” нятапитуӈ”. Ӈаԓка дяна паԓыӈота таньше тасԓаӈаташ. Каймы диԓихин неԓьня кимя нюта тадямэӈа, мат’ дяӈкня пота кявтамы, чике патԓу” патӈаш, тайня няӈтоӈ дю” дёнаԓ” вешам’ нитуӈ таамна ӈайтаптаӈаш. Чуки диԓихина ӈай нитуӈ тадя’мэна” чики нятакомаӈ няӈ тасԓамы” вештоӈ няамнайтуӈ. Кимя чикиӈ неԓьня манԓе патаԓ патса, шан таԓьчам’ ни патан. Пенсионный фондхана ӈайта патаԓманатуӈ ӈашки” вешат’ деты тасԓамытуӈ вештоӈ тышиняӈты ӈайтаптандятуӈ”. Кимя каймы диԓихин неԓьня патаԓ нимай паты, нита” веш” нимай няам, чике тальча заявленим’ чуки диԓихина, нимихина татнявна диԓихина патмата таԓа. Минтрудахана маньшту, чики веша” нитуӈ тадямэнахи” дяӈ тамна вайма тавсуԓта дечаӈ минтан мичиԓпи”.  Лариса Айваседо патмы, шату мил” пыта таттамыта"
https://vk.com/wall-173849556_459,"Вы""нуй   ты""  вычу""махай."
https://vk.com/wall-173849556_456,"Ӈоча” выты”  Чуки похона ӈоча” меԓ выты”. Неԓьня купы” ӈычимя”. Навышудюԓи” ԓыншаԓмя”, ԓымтук” хомяхамты”. Татнявта диԓихина дяхи” ӈычимты”, пиԓи путаши ӈай каԓюӈ ӈоча” вачуты”. Четаӈ манԓе тыхуԓта” ӈочататуӈ -купы”дю тыпё” чепьӈа”. Ӈоча” ӈамсадямантуӈ камна шанат витаминутуӈ тадя”. Ӈочи” тыпюма куптат ӈайта шеԓ. Чуки ноптухуна тымытуӈ ӈочитоӈ общинахана мансԓанна” мансдянту” няӈ веша”мана миштутуӈ. Дискана вынкна диԓина” ненэй неша”, капи”, вахандя капи” тыхуԓмантуӈ мэты тайкушай кычи” - коԓку, тайку, кинт, шеԓташтомай”. Ӈочам’ пюԓьши” тыхуԓьта” ӈука дям’ танашту”. Таԓям’ дятыԓтахантуӈ тэмы” ночитуӈ колкохотатуӈ камтумаӈ тайхана, шиниӈкуна тыхуԓта” нешаӈи” кычитуӈ няавши” хэлаку дюмпхана тамташтомытуӈ. Нимнянта вяԓ’ маԓ’удехена хаханԓаштомытуӈ. Тайня дятнаханта колконта мантайпы - ӈочита” ни” камтомт. Вахандя капе” маньшту, понантоӈ тыхуԓьч панчота” колкутуӈ кадипатоӈ, вяԓ’кат ханԓымы шича’ пяувдим’ ӈочитуӈ ниӈиӈ няԓпой, крест’таԓям мышчештомай”. Ӈаԓкаӈпой нешаӈи” маньшту”, ӈочи” тыпюта детԓиӈ хӭмдеты комыта ӈочита” чупей нита нытпёт. Шаӈкмян халаку” ӈупчики ӈамуԓман хаӈа”. Шиниӈкуна ӈочитуӈ хаӈумаӈ тайхана тайкушай кыча”ха хинташтомытуӈ, четаӈ колку”, тайку” выняԓина мэшту”. Каԓтыхина диԓина” ӈочитоӈ вяԓинтуӈ ӈамуԓмантуӈ камна, нянян пилештутуӈ, шанат тэмс варени” шеԓташту”, ӈочи” вит’- морс’, компот’ пиԓешту”.  Лариса Айваседо патмы"
https://vk.com/wall-173849556_455,
https://vk.com/wall-173849556_451,"Мансдямта хомана минԓемыта  Чуки похона Ямална дя’ округма кашем’ дюԓ” пота кайны. Неԓьчеэй маня” Пюԓ’ дяханана каԓват” шеԓтапёш чепьмаханантоӈ, ӈука” неша” мансԓамай. Кукят пэнтди”, мяту’ пи” тайвапёштомай, кукят’пяй мяту’ миԓьчтомай. Таԓям’ тайкай дилм’ вачаши”, маня” неша” нена” мансԓамам вивхаԓьчтума”. Ӈоптоӈ Учелюма Ачемомавич Пяк. Чики вӭко мань нянади понанта дёԓимяшуш, четаӈ дилта нямна патмэй вачиди” ӈайты”. Учелюма Пяк тамна нючауди ня мансԓа тохомы. Неԓьчеэй маня” дяханана каԓту” ԓуши” шеԓтапёмаӈ деԓьчкана, пыта мяту’ пи” тайвапёта, пяй мяту’ миԓьч манслана нешамта нятапёштомай. Таньдёԓьчкана ӈайвататоӈ ӈука ӈяштомай, таԓям’ нешаӈи” Таԓкахана чупей мансԓаштомай”. Ӈутахана, ненэй пилам’ мэш шутпя” пядяай матуԓпёштомай”, тайня маԓьчхана мине тайвапёштомытуӈ”. Мяту’ пи” камна деты” мемытуӈ пяй мятутуӈ кэԓу” туӈпят мэштомай”. Таньдеԓьчкана машину” дякумахана шанкмян каԓтан таԓана” намыдю” тайвапёши”, тын’кан, ненэй ԓапяхят’ мэта” пяй ӈану” мэштомай”. Ӈаԓмахатата, лэмта дёԓьчимахатата Учелюма Ачемомавич совхозан «Верхне-Пуровский» мансԓа чепьмай. Таньдёԓьчкана мансԓанна” деш’ Таԓкахана таԓамай”, нешаде” ӈупԓи мансдяны ништомытун няам. Ӈаԓтана” ӈашки” шанат’ шеэмня найвачи” падеԓьчтомай”. Шанкмян каԓтантуӈ ӈайвата”, Таԓкаӈ чеԓ” куше хомана диԓима”, пытуӈ хомана мансԓамантуӈ нят ӈаймай. Таньдеԓьчкана «Верхне-Пуровский» совхоз’ нуп ӈаԓка хозяйство’ Таԓкахана ӈайта ӈаймай. Мансԓанита” школам’, больницам’ нятапёштомай”, чики мяту’ туӈ пят, вит тайваштомай”, ӈамԓатуӈ - ӈамши”, каԓи”, ӈочи” выӈкат’, ты” нисыхит, каԓитани” мякат’ таштомай”. Нешаӈи” тыӈ’канхана шаӈкмян пэнтди”, почтам’ тайвапёштомай”. Хомана мансԓанна” ӈаԓтана” ӈашки” каԓтыԓихана нимай таԓа, выӈкна ӈупчики хомана ӈайватам’ чедимяна” таԓамай”. Таԓям’ шан пуӈ Таԓкахана мансԓамахата Учелюма Пяк ты” нисыӈ, тэхэна мансԓанна ӈя чепьмай. Чики ӈайватамта пыта, тамна нюча’ӈя выӈкна диԓе тохомы’ӈайши, хома минԓемыта. Пастух’ӈя мансламай, бригадир’ӈя мэмай. Чикиӈ неԓьня чики тыта” нисым’ нешадюм’, ӈаԓка нядюм’ няампёмэч”. Учелюма Ачемомавич Верхне-Пуровский совхозхана ты” падиԓьчи няхаԓ кашаԓи чет’ дю” пуӈ мансԓамай. Неԓьчеэй мансԓа чепьманта дёԓьчкаты ӈай - тана дил вӭс. Пыта ветеран Ямала ӈя тунԓи, хомана мансԓаманта деэмня шанат патлота” тадя”. Четаӈ дёнаԓкат ӈука” тыта ӈисым ӈалка нюдюм’ - Виталий Пяк няампита. Нючауди ӈя тэхэна мансԓа тохомы ӈашкэ”, нисытоӈ путахана хома патаԓт камашту. «Четаӈ чуки ноптухуты выӈкай дил, каԓтыхий дил нинԓимя, понта тооԓа ниӈа. Ты” падеԓьч мансԓанна” бурану” мэшту”, связтуӈ хома тадя. Няймы чикита вайма, путахана ты” шехэ” вомты”, четаӈ кадют хома дя’ дику, выйӈ, петаԓа чупей паԓасуй. Путахана ту” - пожар’ ӈамуԓдятун», дёԓимяшуши вӭко маньштуш. Четаӈ Учелюма Ачемомовичи пеншихина мэӈа, чикехана ӈу, мансԓа тохомы нешиӈ, ӈучита шема ӈамчуманы ништу хас. Выӈкна тэхэна мансԓанна” нита” нятапёшту, ватахана тапатампёштута, ӈамыԓим шеԓтапёмаханантуӈ. Таԓканы шеԓута”, патԓота” шеԓтасодяԓи тошту. Каԓтан тэвпата, маньшту, куптаӈ пяй мякна диԓиманы ништу хас, выӈкна диԓе тохомы ӈайши, минханта чуув, мякта хахамшту. Маня дяханана Учелюма Ачемомович ӈука нешаӈ чедимяӈата. Вӭко дёԓьче чиԓьний нешаӈ, таԓям’ шаӈкмян нянта вин камуԓя, шаӈкмян нядюм’ хомаӈ падиԓята. Диԓиманта дямпны кявхананта мэнанта няӈиӈ, пушанта няӈиӈ дилмчи хомана мэӈач. Вӭко пушаӈ няӈи хампԓяӈк нюч, чупей шичитоӈ хомана ватаӈаханьш. Ничи” тотуӈ хомана диԓе”, мансԓаӈа”. Четаӈ вӭкохоӈ, пушахаӈ нич” нюувдехе” майпёштухуӈ. Чуки похона хыԓаӈ округма кашем’ дюԓ пота кайны. Путахана Ямалхана ӈайта каԓты” ӈаԓты”, хомяхамты”. Тай виӈ кайши неԓьчеэй ӈычимы” каԓты” понантоӈ нешади” шеԓтамы. Четаӈ таԓям’ выӈкна диԓина” - тэхэна” мансԓанна”, каԓитана” писамэй манԓаштумахат”, нина”, нина” нюувди” хома”, ӈалка” каԓтыхина” диԓе”."
https://vk.com/wall-173849556_450,"Нешаӈя дилма ԓэтпёвта”.  Чуки диԓиӈ хусыкана ӈашки нешади” дет тонԓюта дяԓям’ мэшту”. Таньдеты шаӈкмян каԓтыхина” неԓьшут ӈанаташтут”. Лакхай по”хоты ӈашки нешаӈи” каԓьтуӈ дилмтоӈ хомана вивинтоԓкадя нельняӈ минԓеӈатуӈ”. Выӈкна диԓинетоӈ, каԓита”, ты” падеԓьч мансԓаӈа”, шиниӈкуй ниԓинатуӈ, катанатуӈ дилм’ минԓе”. Каса” ӈашки”, ни” ӈашки” ӈамэхэԓт выӈкай  ӈайватам’ ни дехеԓа”. Навыты  пытоӈ нешаӈя дилма ԓэтпёвта”. Чуувна диԓини” тадямэнаны”, нешана дил, вата ни диӈкумт.  Каԓтыхина” диԓинетоӈ, кукитуӈ” мансдяӈ дет тохолку”,  кунянэт, манԓе  шанат организацихина”,  учрежденихина” мансԓаӈа”.  Мансԓамантуӈ камна нешади” ӈашки” куԓкаԓи” мероприятии” шеԓташту”, шанат конкурсха”на, форумха”на  мянаԓмантуӈ мэты”  дятэԓьчту”.  Диԓишатуӈ  каԓтыхи”натоӈ ӈашки  нешади” дет ӈайта молодёжный советха”на мэшту”. Каԓясамэхэна молодёжный советха”на мэна” клубхана «Романтик» нимича масԓанна” нетуӈ няши ӈука мансдям’, ӈаԓтана ӈашкяхэна мансԓаши” мэшту”.  Пу”тахана куԓкаԓи” проекту” шеԓташту”, шанат конкусха”на, форумха”на, семинарха”на  мянаԓмантуӈ мэты канашту”. Таԓям дятыԓьчи ӈука мэмаӈ ӈайван камаштут. Ӈашки нетуӈ ӈопт ӈомтамантуӈ мэты таԓьча туристическая проект’ шеԓтаӈаш «Тропа на Халясавэй», Анна Музыкантова патмы. Шанат каԓтыхит мэна”  нетуӈ нянатуӈ мянаԓьч шанакомантуӈ мэты” тоӈаш”. Каԓнаткахат Калясамыӈ дёԓьчат ӈаноха”на   кадяш”. Шича дяԓяӈ мимантуӈ дямпны поӈкнатуӈ мянаԓьчи” куԓкаԓи” конкурсу” шеԓташтуш”, Калясамэхэна  молодёжный советхана мэна” ӈашки дет ӈайта ӈайватамтоӈ хомана хаханԓымпитун”. Пытоӈ куԓкаԓи” шанаку”, конкурсу”, мянаԓьч мэта спортивный соревновании” шеԓташту”. Чикиӈ камна волонтёрство нимита мансдям мэшту”. Таӈичохона каԓтантуӈ поӈки шехеԓы”, мятуӈ подю” кампуԓкат вылташту”. Мятутуӈ кяв, каԓтантуӈ поӈки хäмхана хома ӈаймя мэты куԓкаԓи” вепи” ӈамташту”. Ӈаԓка нешади” нятапёшту”. Вэку”, пуши” хомана ныптакомаӈ мэты куԓкаԓи мероприяти” шеԓташту”, подаркитуӈ мишту”. Каԓпюԓкана  ӈупчики  молодёжный совет’тоӈ «Снежный» нимича клубхана мансԓана” нетуӈ няши куԓкаԓи проекту” шеԓташту. Ӈуп проектоӈ конкурсхана «Перспектива» мянаԓьч нэхэԓматуӈ «Охота на легенду Пыԓя» нимиӈа. Чики мероприятимтоӈ ӈашки нешади” поӈкна выӈкна, ненэй мяту” няна мэштутуӈ. Ӈопт нетуӈ ӈомташту”, ва’чаташту” каԓита мянаԓьч, понкнатуӈ  куԓкаԓи” шанакохо”на мянаԓьчту”. Чикиӈ камна нешади” кынсу” нямна ӈайта проект шеԓтаӈаш. Таньдет ӈайта конкурсхана нэхэԓмахататоӈ, чики патмайтуӈ проектуӈ ӈычимчеманта мэты нятоӈ Сабира Айваседо фестивальхана «Таврида -Арт» канӈаш. Непой чена ӈай шиниӈкуй кынсу патпёмаӈ нямна ӈайта проектым’ Каԓпюԓкана мансԓана Наталья Айваседо шеԓтаӈаш.  Пыта ӈупчики  ӈашки нешади” дет ӈайта форум’хана мэӈаш, чики проекта вачаманта мэты.  Ӈашки нешаӈи” калтыхинатуӈ ӈайта молодёжный советха”на мэмантуӈ камна, Пюԓ дяханана ӈашки” дет тонԓюта «Ямал-потомкам!» шеԓтамы молодёжный советхана  мэшту”. Непоӈ мансдяӈ дет тохоԓко кявнта ӈашки” ӈопт ӈомташтуш”, нянантуӈ куняӈ тохоԓко кявштантуӈ нямна дёԓимяшумантуӈ мэты”. Таԓям’ ӈаԓтана” ӈашкӭхэна мунуматоӈ дёԓьше хома. Ԓакхай похоты маня” Пюԓ дяханана мансдяӈ дет тохоԓкота”  ӈашки” ӈокма”. Четаӈ университетхана, колледжхана, техникумхана тохоԓкота” ӈука. Пу”тахана  хомана  школам’туӈ хитаԓамахатоӈ ӈашкиуде” шанат, вихинтуӈ камуԓта” мансдяӈ дет тохоԓко кяшту”. Таньше ӈаԓтана ӈашки” хомана мансԓаны”, чиԓьниймана диԓины”, чикехана пытоӈ наӈича тэмс нешади” поӈкна хомана диԓинаӈа”.  Каԓьтуӈ нешантуӈ дилм’, ватам’ нитуӈ дюԓан”.  Ӈашки’ нешади” дет тонԓюта дяԓяхана няӈтоӈ маман’ хаӈама: хомана диԓиӈата”, мансдямта хомана минԓеӈата”, шанкмян нета” хома шоньшахана няштута”.  Лариса Айваседо патмы. Шату” миԓы” ӈашки нешади” дет ӈайта советхат” мэмы”."
https://vk.com/wall-173849556_449,
https://vk.com/wall-173849556_448,"Дёԓеԓьч манԓе чепьӈа”  Маня” Пюԓ дяханана манԓе дёԓеԓьч чепьӈа”. Чуки похона дяхаӈ хэԓ’ мэԓ каймяхаты шаӈкмян совхозхана”, общинахана” мансԓанна” неԓьчут дёԓиԓмантуӈ няӈ ӈайта ӈайвачетоӈ мээԓмайтуӈ”. Ӈопшеԓы няхаԓ дёнаԓ кат вата хампԓяӈк дю” нешаӈ чуки похона каԓитаны”. Четаӈ манԓе мансԓавта” бригада” понктуӈ” хынԓуԓя”, дёԓиԓшатуӈ дяхакохотуӈ дютуӈ” меӈа”. Управлениӈ АПК веԓв ватахана куки” неша” каԓьтуӈ ӈанутуӈ мэш каԓитаны”, кукят общинахат’, совхозхат’ мэмытуӈ матору” мэш дёԓиԓты”. Чупей хаӈкмян ӈамыдётуӈ”, мансԓа мэвштатуӈ тадя”. Самбуԓкаӈ няна «Пуровский» нимича совхозхана мансԓанна” чуки диԓиӈ хусыкана калиташи” чепьны”. Четаӈ тамна Пюԓ’кана вита ӈука. Таԓям’ неԓьшут поӈктуӈ хынԓуԓпи”, ӈанудётуӈ конуԓпи”. Каԓитана” нешаӈи” катамайтуӈ каԓитоӈ чики минхантуӈ факторихи”, плавбазаха” тайваштондятуӈ”. Тадяна мансԓанна” писамэй нешади” тайвапёта” каԓе” нямаԓпётдятуӈ. Веԓяш мимчимахататоӈ, каԓитоӈ чики минхантуӈ кынипчештутуӈ”, тайня патку” мюӈ хапхадя холодильник’хи хинташтутуӈ”. Четаӈ манԓе плавбазасамы” ту’ӈану”дётоӈ” ” дёԓинԓама дяхатуӈ ӈамтамытуӈ”. Таԓьча ӈанудё” таняна ӈайвана” мят’ԓям мэштутуӈ”. Ӈамэхэԓтуӈ” таԓьча ӈанохана” ни дику”. Пюԓ’ камна таԓьча ту’ӈаном капиди” дяхана Быстринкаӈ няна мэшту”. Таняна то”хона, дякуудехена дёԓиԓта” чики ӈанохантуӈ каԓитоӈ тайваштутуӈ. Непоӈ планам’тоӈ чупей совхозхана”, общинаха” мансԓанна” комытуӈ, выняна каԓитанаԓи, нумтуӈ меԓ вомтаны понхатоӈ чадю” каԓям’ нэкаԓмай”. Чуки путина’хана ӈопшеԓи каԓитана” дёнаԓ”кат вата хампԓяӈк дюԓ” тонна” каԓям няамны”, таӈокан тасԓамы чуки похой планатоӈ. Кукиты” хыԓаӈ ка’амаӈ дёԓьчат каԓитаны”. Четаӈ манԓе диԓиӈ вӭс дёԓиԓьмахататоӈ куки” нешаӈи” чадю” каԓе” ни ката”. Часельскан няна мансԓанна”, тодядихитатоӈ няхаԓ’ дю” тонна каԓям’ ня’аммай”. Катамайтуӈ каԓитоӈ вомантуӈ тайхана таняна ӈайта холодильник’хатуӈ пыташтутуӈ”. Таӈкун дяхаты каԓя тэвԓанана выниӈа, таԓям’ няаммайтуӈ каԓитоӈ кынипчехедя хинташтутуӈ. Каԓитана” нешаӈи” маньшту”, ԓакхай по”хоты ӈука” каԓя дякошту’, токуша”, дякуувди” каԓяшаԓма”.  Лариса Айваседо патмы, шату” миԓ” пыта таттамыта”."
https://vk.com/wall-173849556_447,
https://vk.com/wall-173849556_446,
https://vk.com/wall-173849556_445,
https://vk.com/wall-173849556_444,
https://vk.com/wall-173849556_443,
https://vk.com/wall-173849556_442,
https://vk.com/wall-173849556_441,"Ты” выты”, мансдя выӈкна ӈокма Маня” Пюԓ дяханана ты’ падиԓта” нешаӈи” ӈука”. Совхоз”хана, община”хана мансԓанни” камна, каԓьтуӈ тытуӈ падиԓта” тадямэӈа”. Выӈкна диԓина” нешаӈи” чейня, тытуӈ вачутапы”, мансдятон ӈокамшту. Чуки диԓихина манԓе нисыдю” тахана тытоӈ пейԓыхитатуӈ ӈука”мана выты”. Таԓкахай совхоз тэта маньшту, ты” нисы”хана мансԓанна” нешаӈи” тытуӈ вачумаӈ неԓьчут хома, кысуй дяха” дямташтут”. Ходю”уди дёхомаӈ тайхана чейня тытоӈ писамэй велаштутуӈ”. Четаӈ хампԓяӈк нисымтоӈ чупей аппы” падиԓдятуӈ”. Шанат мэмаӈ халако” тэхэ” тайваштут”, поскан’ шипёйӈ дятыԓана ӈайши никай”. Самбуԓкаӈ няна диԓина” нешади” вата”хана ԓакхай по”хоты пытуӈ дяханатоӈ ӈупчики аппы” ӈокма”. Четыдяӈ вачумы”, тамна ӈайтуӈ хомана ковтамы” ходю”уде, кунма” нэхэтоӈ дякошту”, таԓям’ халаку” нямаштутуӈ”. Нянана” деԓимяшо мунумы Роберт Няч няхаԓ дю” хампԓяӈк пуӈ Пуровский” нимича совхозхана ты” падеԓьч мансԓаӈа. Пыта каса” нета” няши дёнаԓ”кат’ вата’ няхаԓ’дюԓ” ты” ԓэтпи”. Ӈукадём’ тытуӈ пеля” - дячи”. Кашаԓи пейԓантуӈ ӈокмана тытоӈ выты”. Роберт Самович вата”хана чуки по”хона ӈука” аппы” дяхатоӈ ӈычимя”. Каймы диԓихина маныденаханта ты”та ходю”уде халако’ пямыта. Посканши мэши, вот нятам’ тавста няӈта минта аппэм’ дякиӈ меԓьшахана кумыта. Маньшту, чейня нум’ таӈичумахаты тэхэна” мансԓанна” ӈайвачетоӈ” ӈука” ӈяшту”. Дячи” чупей вачу”махаты ӈука” ты” ӈисым’ падиԓта”, ты”туӈ паԓтонхана” шичиԓпёшту”, вайма дечахана канаԓмантуӈ тайхана. Ӈисым’туӈ тонԓашту”, шаӈок тэнтуӈ вачумам’ манымантуӈ мэты”. Ниня кавумы” ходю”уди кавоньшту”. Путана по”хоты таԓьча шеԓ мэԓи”, кавунтамитуӈ камна, тэтуӈ кахаа” бирки ӈамташту”. Таԓьчата дякута тыӈ ӈамсам’ кынԓмаӈ дёԓьчкана шан’ ни нямаԓпёт”. Пя”поӈкна диԓина”, каԓьтуӈ тытуӈ падиԓта” нешаӈи” ватым’ мэшту”. Кукиты” кяхятана”, нисыхит’ ӈата кяштота” тытоӈ, нетуӈ куптаӈ канамантуӈ тайхана пятапёштутуӈ”. Таӈичохона нум’ дячамшту, недяӈк”, пинԓю” ӈычимшту”, таньдёԓьчкана тэӈи тадёмшей падиԓана ӈайши ништу” кай. Дячапётахана недяӈкачина”, пинԓютана” тэӈи” ӈуп’ дяханантоӈ ништу’ мы”, куняшейна кяшту”, таԓям четыдяӈ вачумы ходю”уде няхататуӈ кадюши” дёхошту”. Таньше дятэԓьч ӈайтуӈ катамы” тэӈи” топаӈ’ кавшаӈкана канынԓаштут”. Таԓям писамэй маныдехедя нешаӈи” тытоӈ падеԓьчтутуӈ”. Лариса Айваседо патмы. Шату” миԓ” пыта таттамыта."
https://vk.com/wall-173849556_440,
https://vk.com/wall-173849556_439,
https://vk.com/wall-173849556_438,
https://vk.com/wall-173849556_437,
https://vk.com/wall-173849556_436,
https://vk.com/wall-173849556_435,
https://vk.com/wall-173849556_434,"Хайму” нэхэԓма” дяԓя. Хайноԓмаӈ дёԓьчкана Каԓпюԓ няӈты ӈука” нешаӈ хайноԓьчи кадяш”. Кукиты”  шан мяктоӈ нимай ту”. Мякнатуӈ выӈкна кадюмайтоӈ ӈай  хайму” нятапёши дяԓи” тахана мансԓаштомай”.  Шанат нешаӈ таньдёԓьчкана чокмана диԓимай. Таԓям четаӈ Каԓпюԓкана хайноԓьч нэхэԓма дяԓям’ шаӈкмян мякна мэштутут. «Снежный» нимича клубхана мансԓана, школа - интернатхана  ӈашки” тохоԓампюта”,  садикхана «Росинка» ӈашки” падиԓта”, чупей чики праздникны ӈанатайташ”. Ӈашкиуди” няши  ӈука” ӈамым’ шеԓтаӈаш”, хайму  нэхэԓма дяԓям’ каԓтыхинантуӈ  хомана  мэмантуӈ мэты”.  Чуки похона тавсуԓта дечаӈ минтаны,  хайму  нэхэԓма дяԓям’ чупей мякна мэш мэӈатуӈ."
https://vk.com/wall-173849556_433,
https://vk.com/wall-173849556_432,Ты” вачутанԓдят”. Тыӈ вачупы выӈкна диԓина” ӈашкиуде” хомана мадяштут”. Чуки диԓихина манԓе деты” ходюуде” нешади” ты” поӈкна ӈычимя”. Таԓкахай совхоз ты” нисыхана” манԓе няхаԓ дю”  дячи”  ходюуде” ватаӈа”.
https://vk.com/wall-173849556_431,
https://vk.com/wall-173849556_429,
https://vk.com/wall-173849556_427,
https://vk.com/wall-173849556_425,"Дилта неньшаԓ ниш’ӈа Хайноԓума” похо”на ӈука дяӈ чеԓ нешаӈ чоким’ коӈаш. Таньдёԓьчкана хаймыхи” ниня каймы” нешаӈи”, выӈкна мансԓа” хайноԓта” нетоӈ нятапёштутоньш. Альва Пяк хайноԓьч чепьмантуӈ похона” шеӭв’хи пота мимай, таԓям таньдёԓьчкай шеԓо” хомана чедидята. Ноябрьск’ кявняна дётытоӈ ӈаймай. «Хайноԓумаӈ дёԓьчкана ԓусаӈ ватам’ чедимяна”, каматампюта” нешаде” чупей хаймыхи” канадятоньш», маньшту Альва Игрумович’. Пытуӈ нятоӈ ӈуп нямтуӈ Уппам’ нимича хайноԓьчи канамай”. Ӈыдитоӈ мансԓа” хаймо” нятапёмытуӈ”. Таньдёԓьчкана нешаӈи” дяԓитуӈ та’хана, ныптаковтамыӈ ӈайваштомай”. Каԓьтуӈ тытоӈ колхоз’ тэт мимытуӈ. Ӈамԓатоӈ нешаӈи” ӈорма’ӈя мансдяхататоӈ нямаштомай”. Ӈаԓка нетоӈ ԓушитуӈ мимы ӈамԓуувдетоӈ нитуӈ мэт’ хинташтомытуӈ, маньшту вӭко. - Ӈаԓкамана чок’ няштуш. Ӈамԓуна” норма’ няштуш. Няньтама няхаԓ диԓин таштуш. Ӈуп’ нешиӈ нормата няхаԓ нянь ӈуп’ диԓихина ӈайты.Таԓям чокуԓё диԓештумаш”. Шит’чет’ - кашем’дю” похонанта Альва Игрумович’ манԓе вяԓта падиԓта ӈашки ӈаймай. Шаӈкмян выӈкай мансдям шеԓтапёмам’ чедимямай. Ӈаԓка нета” нятапёши ты” падеԓьтомай, нисым’ ԓэтпёш нешахананта пиӈ вештомай. Каԓьта тыӈ канхана ӈайтаԓёмам хомана чедимямай. Таӈичохона дёԓиԓта няханата дятэԓьчтомай, поӈкаӈ каву” видям’ няампё, поӈкам’ нэкаԓпёш нятакоштомай. Чикиӈ камна пи” матуԓпё мансԓана немям’та нятапё дятеԓьчтомай. Маньшту, кашем’дю” похонанта манԓе тыӈканхана ӈайтаԓёмам’ хомана чедимямай. - Кашем’ дю” похонади Таԓкахана мяту” пи матуԓпёш, немяй нятапёш ӈайваштуташ. Таньдёԓьчкана ӈамыку” Хаԓяӈкаԓват’ дёԓьчат тайвапёта ту’ӈано” пяхат’ мансԓаштуш”, пяхяна чудипёта” ӈяштуш”, таԓям нешаӈи” пи” матуԓпё, тайвапё мансԓаштуш”. Немяди кану” ниӈ матуԓмайна пена” мышчемахата, каса кай’кай Лёням’ канта ниӈя, ӈайта” пята” ниӈ ӈамтаны,тайня таԓям мансхаԓтай. Тайня мани пумнач’ ӈайталё миньштут. Таньдёԓьчкана ты ӈамши”, нешади” катамы” каԓи”, хайму” панэт хятмы” паныдю” хыԓаӈ тыӈ канхана Вынгиӈ няна ӈайта факторин’ таштомытуӈ”. Таняты нешаӈи” пэнтди” шехеԓэмна Таԓкан дёԓьчты тайваштомытуӈ”. Тайня чуняӈ тамахатоӈ, чики минхантуӈ Хаԓяӈкаԓтан ӈайтапташтомытуӈ. Хайноԓьч хитамаханантоӈ Альва Пяк манԓе дю” пота каймай. Маньшту куки” нешаӈи” хаймыхи” каймы”, шан мяктоӈ ниш’ту”. Хампԓяӈк дяӈкня похонанта Альва Игрумовичим’ комсомол’ӈя няаммайтуӈ, тайня Таԓкахай колхозан тонԓунта’ӈя мансԓа чепьмай. Шича пуӈ каймяхаты шеӭв’ дяӈкня похонанта пи” матуԓпёта пильщик’ ӈя мэмытуӈ. Таньдёԓьчкана нешади” матуԓмы” пеӈи туӈ пят’ мэмантуӈ камна, мяту” миԓьч мэштомантуӈ”. - Пюԓпёхот’ мятуна” пеӈи” таштунаш”, мат’ - шеӭв метраӈ кун ӈяштуш. Шеӭмна педяди” таӈичохона дяхаӈ ԓаӈкан тайвамахаты, видяхана шаԓхадя, вит’ кысумна, вентат’ шеԓ’ таштунаш”. Мят’ пят ԓят’ванта пяӈи” ӈаԓка ӈяштуш, ӈапкахаты ӈяӈоштуш. Тайня чикина” хомана касмантуӈ мэты пилахана ԓяткадя, ӈуп’ ниӈ ӈамташтунаш”. Таньдёԓьчкана ӈуп’ вив мэш ӈайваштомай. Ӈамыԓи пэнтдям’ Таԓкан’ тамнантоӈ, чупей - ӈашки”, ӈаԓка неша”, веԓвы” нятакомантуӈ мэты кяштомай”. Кашем’дю” дяӈкня похонанта Альва Игрумовичим’ хомана мансԓаманта деэмня колхоз’ имени Сталина правленин’ тэԓамайтуӈ. Тайня каԓитана ӈя мансԓа мэмытуӈ. Маньшту, дёԓиԓмантуӈ мэты, нешаӈи” куптаӈ Пюԓ кысумна кяштомай”. Катамайтуӈ каԓитоӈ чики минхантуӈ Таԓкан ненэй пяй ӈанохана” ԓапяташ таштомытуӈ”. Колхоз’ ты” «Верхне - Пуровский» совхозан’ мэмахатоӈ, Альва Пяк тэхэ” мансԓа чепьмай. Хома, вивӈутута нешаӈ ӈаймянта деэмня веԓвута” нисым’ ӈутахата” няамтамай”. Мансԓаманта дёԓьшты пон тыта” ӈисы пу”тахана хома патаԓт’ камаштомай. Куптаӈ, хомана мансԓаманта деэмня, вӭко шанат’ патԓота” веԓву” мимы тадя”. Пеньшин каймяхата тыта” нисым’ ӈаԓка каса нюдюм’ Юрий Пяк кыдиԓеӈаташ. Альва Игрумович’ нита чупей выӈкай мансдян тохоԓайташ. Пыта выӈкна диԓимахананта дёԓьче меԓь нешаӈ ӈаймай, кану” миԓьчтомай, тыншам’ панкаԓмам хомана чедимямай. Меԓь’ ӈайтаханта нешаӈи” ӈамыԓитуӈ тат’ԓамантуӈ мэты няӈта тоштомай”. Альва Пяк пушанта няӈи шича’ дяӈкня нюмчи” чупей хомана ватадячаньш, пытоӈ тотуӈ хомана диԓе”, хомана мансԓа”. Четаӈ вӭко Таԓкахана нюча нюхунанта диԓе, нюнта нюувди поӈкна мэшту.  Лариса Айваседо патмы, шату” миԓы” Альва Пяк’ ни ню” архивхат мэмы"
https://vk.com/wall-173849556_423,
https://vk.com/wall-173849556_417,
https://vk.com/wall-173849556_416,
https://vk.com/wall-173849556_415,С праздником!
https://vk.com/wall-173849556_414,
https://vk.com/wall-173849556_412,
https://vk.com/wall-173849556_411,"7 апреля коренные народы Севера - ханты и манси отмечают ""Вороний день"". Считается, что с прилётом вороны наступает тепло. Легенды гласят, что эта птица когда-то была небесной богиней - покровительницей женщин и детей. Она приносит тепло, добро и благополучие. Поэтому ворону почитали и посвящали ей праздник. С утра пораньше дети приступают к поискам сушек и калачей - символов солнца, которые по поверью северных народов приносит на крыльях священная птица. Кто найдёт больше гостинцев - того ждет успех и удача во всех делах.  Ребятишки строят гнезда для вороны, показывают свою ловкость и силу в спортивных состязаниях и играх. Отмечают ""Вороний день"" дружно, весело, проводят обряды, чтобы будущее было счастливым. Один из них - завязывание цветных ленточек на ветки березы.  С каждым узелком, загадывают желание, обращаясь к Торум - небесному божеству о благополучии и здоровье семьи. Таркосалинка Елена Родямова трепетно относится к традициям предков и даже сегодня, находясь в самоизоляции дома, выполнила обрядовые действа. С раннего утра она привязала ленты и повесила сушки - символы солнца на ветки берёзки, которая растёт под окном. Пусть весна будет тёплой, год - благополучным, а люди - здоровыми,  пожелала женщина.  Ваԓныӈ дяля Чуки диԓиӈ шевимты дяԓяхана вахандя, пыԓьчи капи” «Ваԓны диԓим» мэшту”.  Пытуӈ нянантоӈ  нельчена  ваԓнын  чешча  дян  томахаты, нумы  дюпа  няӈ шатхаԓтай.  Ванԓхана понанта ваԓнэ Нум кяхяни ӈаймай, -ни”, ӈашки” ԓэтпёта. Таԓям ваԓныӈ томахаты дета ӈайта праздник’ шеԓташту”. Ӈопт ӈомшту”, нятуӈ мячисэт мишту”, каӈуԓонташту”, кайвюча халоконтуӈ маймаӈ мэты. Чики дяԓяхана ӈашкиуде” майпё пя” помна  дяԓяӈ миԓ тооԓа пӭшку няньтатуӈ пюԓьшту”. Кимя ӈука нянь ӈомтанана - чике дилта, вяпта пон хома ӈайты, таԓям’ шиниӈкуна маньштомай. Ваԓныӈ пичат шеԓтапёшту” ӈашкяэ шанакошту”, кукинтуӈ нюӈк’, мэмямам’ конуԓпё поӈкнатуӈ мянаԓьчту”. Дилтуӈ хомаӈаймяӈ мэты ваԓныӈ дяԓяхана  каӈуԓонташту”, куйкон  нодяй видяку” шаԓашту”.  Елена Родямова шиниӈкуй дилым’ ништута дюԓ, путахана ваԓныӈ дяԓям’ мэштута. Четахаԓт мякна мэши, вайма дечахана канаԓманта тайхана мякна ӈамчуши, пыта мята кявхайхана ӈайта куйкон пӭшку няню” ӈытыӈаш, видяку” шаԓӈаш. Маньшту нума дюпа ӈядя, пома хомана минди, нихимя канэԓ."
https://vk.com/wall-173849556_409,"Нешаӈкна” дюничаԓяш Танякуй дяԓяхана” Таԓканны нешади” дет’ ӈайта департамент’ веԓв Инна Сотруева тоӈаш. Неԓьчеди нешади” ӈашки” тохоԓковшат’ мят’ няна канӈаш. Школа-интернат’ тэтахана мунуӈаш, ӈашки” куше диԓимаӈ, тохоԓкомаӈ нямна дюничаԓяш. Деты школамтуӈ манысаԓяш, чики мякнантоӈ куԓкаԓитуӈ” тадя”. Компьютерный классатуӈ хома, спортивный’, тренажёрный’ залхадютуӈ ӈаԓкахаӈ’. Таняна шанат’ ӈамыдётуӈ тадя”. Навышудюԓи деты школамтоӈ ӈашкӭ” манԓе мээԓнаӈатуӈ”. Чикиӈ путы Инна Васильевна 9 классыхина тохоԓкота” ӈашкяхяна” мунуӈаш, дилтуӈ нямна дюничаляш. Мансдяӈ дет тохоԓко каймяхатуӈ ӈамы льготантуӈ тадяӈаймяӈ нямна конԓымпиташ, куше нешади” ӈашки” нятапюмамтуӈ вачаӈаш. Чуки похоты мансдяӈ дет’ высший’ учебный заведенихина тохоԓкота” нямаԓпётатуӈ вешатоӈ ӈуп’ диԓихина чет’ дёнаԓкаты ваӈа. Чикиӈ камна хомана тохоԓкота”, пимшата” ӈашкяэ” Ямална ӈаԓка веԓв шеԓтамы стипендим’ нямаԓпёты”, чуки похона таԓьча вешам’ хампԓяӈкԓи ӈашкян миты”. Тохоԓка” ӈашкяхяна” мунумахата Инна Сотруева Таԓкахай колледжан’ кадяш, чики мякна шанат дяхат мэна” ӈашки” тохоԓку”. Таняна мансԓанна” департамент’ веԓвны куше нашки” тохоԓкумам’ вачаӈаш, шаӈкмян тохоԓко мэчитуӈ мяту” ӈычимчеӈаш”. Куԓкаԓи” лабораторитуӈ’, мастерскойтуӈ тадя”. Масдяӈ дет’ тохоԓкота” ӈашкэ” шаӈкмян ӈамыдё”, нямаԓпё манысаԓкадя тохоԓампёштутуӈ. Ӈашкяэ” хомана тохомантуӈ’ мэты диԓидю” тахана” мастер-классыхи” дюньшиԓешту”, мансԓана” ԓуши” няӈтуӈ ӈычимчемпюта”. Таӈ камна колледжхана мансланна” деты проект шеԓтамай, чикиманантоӈ манԓе тамна школахана, шеӭв’ классыхина мэнахатуӈ ӈашкӭ” мансдяны тохоԓампюман хайтуӈ. Таньдеэмня ӈупчики департамент веԓвны мунуӈаш”. Ӈашки” куше тохоԓкумам’ манымахатата Инна Сотруева маӈаш, чики няӈта мэмы” ваче” чупей хомана тохоԓандята”, татнеԓьняӈ тасԓамантуӈ мэты. Наӈича каԓтыхит” колледжан’ тохоԓко томы” ӈашкӭ” общежитихина’ диԓе”. Чики мякнантоӈ Инна Сотруева ӈупчики канӈаш, куше диԓимамтуӈ маныманта мэты. Ӈашкяхяна” мунуӈаш, диԓтун, нямна дюничаԓяш. Чуки похот’ ӈамы деты” шеԓу”, нешади” дилыӈ дет ӈайта” ӈычимям’ няӈтоӈ вачаӈаш, куше мансди” дет тохоԓкота” ӈяшки” нятапюмамтуӈ. Вероника Худи Самбуԓкахат’ томы”, манԓе шича’ пуӈ колледжхана мяту” миԓтаӈя тохоԓку, пыта маӈаш: «Нянана мунуши департамент веԓвы ӈамы деты” закону’ ӈычимям’ вачаӈаш, тохоԓкота” ӈашки”дет ӈайта куԓка” льготи”тадяӈаймям”. Ӈука” ӈамым’ нята намтӈама”». Чики дяԓянта вэкна Инна Сотруева нешади” дет ӈайта” советхана мэнахана” мунуӈаш. Мэмытуӈ мыԓхантоӈ ассоциацихина «Ямал - потомкам!» мансԓанна” тадямэӈаш”, нешади” дет’ ӈайта управленихит’ мэна”. Департамент веԓвы чуки похона куԓка деты”, нятакомаӈ дет ӈайта, шеԓу” ӈычимам’ вачаӈаш”. Маньшту, чадю тэмс” нешади” дет’ ӈайта реестр’ нямна манԓе закон’ няамӈаш”, таԓям’ таньдеты хомана ӈаната таԓа. Ваԓныӈ диԓихина (апрельхана) выӈкна диԓина нешаде” манԓе тонԓапёнԓнайтуӈ. Чике ӈаԓка мансдя, таԓям нешади” нятапё мансԓанна”, чупей нятакоматуӈ таԓа. Чикиӈ камна мыԓан томэ” департамент веԓвны ӈамы нешади” дилыӈ деэмня ӈайта ватантуӈ тадяӈаймям’ вачаӈаш”. Нешади” дет шеԓтамы совет’ ӈайвахана мэна Ирина Хэно таԓьча ватам мэӈаш, Самбуԓкаӈ няна выӈкна диԓина” нешаӈи” хыԓаӈ туӈ пишипёйӈ кадёшту”. Каԓтыхинтуӈ пям’ тэвԓаптуӈ ӈотнаӈ, чики пяӈи” няӈтоӈ ништут’ тэвԓа”. Ӈай ӈыди мэмытуӈ” вататоӈ пдицы луши мансԓавшат’ дяӈ кявхана диԓина” нешади” деэмня ӈаш. Ассоциацихина «Ямал - потомкам!» мансԓанна, нешади дет’ ӈайта советхана мэна Николай Айваседо маӈаш, няӈта таԓьча ватаӈ деэмня ӈука неша” тошту”. «Четаӈ таԓьча деты шеԓ” ӈычимя”, шан выӈкна мэна” нешаӈи” ӈамыԓи нефтегазовый предприятиӈ мэвшат’ лицензионный участок’ кявхана диԓиматоӈ вайма. Ӈата чики мэвштатуӈ дяхататоӈ каймятуӈ таԓа. Тайня нешиӈ’ куняӈ ӈатаны дётынта камыӈ кайны? Ӈамэхэна диԓины, куняна тыувдета” падиԓтайта? Четаӈ хома нятасамы дяӈи, ты” шехеӈэ мэвта дику, чупей дяма повамы. Таԓям чики ватам’ ӈокна, ӈаԓка веԓву няш тасԓамама таԓа». Департамент веԓв каха” мыԓхана мэмэ” ӈука ватам тэвԓаӈаш. Людмила Канева манԓе нимимты мэмаӈ нешади дет’ ӈайта советыхина мэмата, пыта маӈаш: «Куԓкаԓи вачи” департамент веԓвы мыԓхана мунуши мэна. Маня” нянанта дёԓимяшума”, дилма вачаӈама”, чуувна диԓина” нена” дилым’ вачаӈама”. Тохоԓкота” нина вачаӈама”, маньштума” шайня нина” веши ӈоктандятуӈ”. Тайня пыта маӈаш, няӈта мэмына” шаӈкмян вачина” тасԓандята, таки дяханта ӈаԓка” веԓвхи тэвпата». Таньше нешади” подюмана, куше диԓимамтуӈ манысаԓьч, дятыԓма” хома, маньшту департамент’ веԓвы. «Ӈамы ватаӈ, нешаӈ дилыӈ нямна ӈайта, тадяӈаймям’ намтмаӈ камна, куше ӈокна чики шеԓуна тасԓавштама” хома ӈаймям’ няхатана намташтума”. Четаӈ шаӈкмян ваче”, нешади няӈай мэмы, тэвмахатади нянай мансԓанна” ней няши ӈаԓка веԓву няш тасԓандяна». Таԓкахана мэмата нимидём дяԓяхана Инна Сотруева «Верхне-Пуровский» совхозхана мансӈани мыԓхана канӈаш. Выӈкна диԓина - ты” падиԓта”, каԓитана нешаӈкии”, хомана мансԓамантуӈ деэмня патԓу”, мячисы” миӈаш.  Лариса Айваседо патмы, шату миԓ пыта таттамыта"
https://vk.com/wall-173849556_407,"Таԓкахана няматаԓакунԓма дяԓям’ мэӈаш”. Верхне - Пуровский совхозхана мансԓана” тыӈканхана няматаԓакуԓяш̎, поӈкнатуӈ мянаԓяш”. Касами” мянаԓтаны” неӈи” хятмайтуӈ паныдётуӈ ӈычимчимпишь”. Таняӈ томы”  хомана ныптакомаӈ мэты”  концерт  шеԓтаӈаш”, куԓкаԓи” шанакохона ӈашки” шанакунԓтымпишь”."
https://vk.com/wall-173849556_404,"""Богатство каждого народа - родной язык"" Таркосалинские ненцы, ханты и селькупы написали диктант на родном языке."
https://vk.com/wall-173849556_402,
https://vk.com/wall-173849556_401,
https://vk.com/wall-173849556_399,
https://vk.com/wall-173849556_397,
https://vk.com/wall-173849556_396,
https://vk.com/wall-173849556_395,Предлагайте!!!
https://vk.com/wall-173849556_393,
https://vk.com/wall-173849556_389,"Практичность тундровых людей безгранична. Оленеводы Приуральского района ввели ноу-хау в традиционную отрасль, как оленеводство. Они для сбора оленей используют квадрокоптер. По словам Сергея Лаптандера -оленевода частника, очень удобно для сбора оленей в лесистых местах, где трудно проезжать снегоходу. Примитивный звук, издаваемый аппаратом, собирает всех вместе, а также можно легко найти заблудивших животных. Сергея всё-таки настораживает, то, что олени могут привыкнуть к звуку, и он не будет так эффективен. Эту идею позаимствовали у соседа Антона Тайбери, который годом ранее приобрёл аппарат."
https://vk.com/wall-173849556_388,
https://vk.com/wall-173849556_387,"Хыԓахат миԓя” Нешади” дет ӈайта центрхана мансԓана” хыԓахат миԓьч ӈашки” тохоԓымпишь”.   Чешчам ниш намтоԓ ӈашкиуде” немянатуӈ, нешанатуӈ няши” чупей пихиня ӈайваӈаш”. Мастер-классан томэ” чуки пона символ - дяӈкаԓ миԓавс шеԓтапишь”. Шичитоӈ Сергей Ледков тохоԓымпишь. Сергей Васильевичи путахана ӈашкӭ” миԓмантуӈ мэты” ӈомташтута. Пыта ԓэхэт, пяхат, хэԓкат, хыԓахат куԓкаԓи” ӈамыдю” шеԓташту. Маньшту, меԓь нешиӈ куԓкаԓи” ӈамэхэт ӈамыԓим  шеԓта пиԓты. Хыԓа  дёԓьче   нюлку,  шетши,  няймы ниш ԓэтԓю матапы, посаматԓям камтомшту. Каԓчёмна нипат мэӈи - шеԓтапётамт ӈамымты вомтанаӈал. Таԓям ӈашкӭ хомана, куԓиӈ канскадя хыԓаӈ’канькохот шеԓтапёчитуӈ мытоӈ миԓьтуӈ.   Ӈоп мантаймахата хыԓа неньшаԓмана ӈопт ӈомтанана ниӈа. Галина Яр чукинта неԓьня таԓям ништомай миԓ, маньшту таньше мэма нянанта дёԓьче хома. Чукяхяна, миԓьч тохомантуӈ камна, хомана ныптаку”. Ӈамыԓимтуӈ шеԓта” дяампатоӈ, шичитоӈ  ӈяташтуш”,  таԓям ӈашкӭ меԓ тохоӈаш”.     Кукят кальтуӈ вимнянтуӈ миԓяш, кукиты ӈай патԓу” маныде шеԓтапёчитуӈ мытоӈ шеԓтапитоньш. Мастер –классан томэ” маньшту”, таԓям пихиня шанако миԓматоӈ дёԓьче нянантоӈ вильӈа. Чедимянитоӈ куптахаԓт нишмы хыԓи канько дяӈкаԓ миԓсатԓям каамԓайтуӈ, кукиты” ӈай нэхэтатуӈ каде”. Ӈаԓка нетуӈ маныдеши”  нюча ӈашкиуде”хеԓт ни нямшани”,  пытоӈ ӈупчики  нэхэнтуӈ мянмана хыԓахат ӈамыдю” шеԓтапишь”. Кашаԓи шича час деԓьчат пихиня миԓяш. Чики дяԓяхана хомана ныптакуш”.  Хыԓахат  шеԓтамайтуӈ халакутуӈ миԓсы”, ненэй мятуӈ кявхана ӈайты”. Меԓ нума нип дюпямы,  куптаӈ таняна нуны”."
https://vk.com/wall-173849556_386,
https://vk.com/wall-173849556_385,"Няматаԓакунԓма дяԓян ӈанатадят Наԓаняна шаӈкмян Ямалханана ӈайта каԓтыхина”  ты” канхана” няматаԓакунԓма дяԓям мэԓашту”. Маня” Пюԓ дяханана неԓьчеди Каԓнаткахана шанакоши” мянаԓьчту”. Таняӈи шанат дяхат мэна” неша” ӈомшту”. Ӈыдихийтуӈ шеԓ чуки похона мянаԓьч шанакома дяԓямтоӈ хомана шеԓтанаӈатуӈ, таԓям маӈаш администрацихина таньдеэмня мэмытуӈ мыԓхана. Четаӈ шаӈкмян служба” чики праздник шеԓтаванта” манԓе ӈанатадят. Няматаԓакунԓма дяԓям чуки похона дюԓнуй диԓиӈ 21-22 дяԓяхана мэтӈатуӈ. Каԓнатканы ӈука неша” ӈомты”. Шича дяԓяӈ дямпан тэхэна” мансԓана”, каԓитана” поӈкнатоӈ мянаԓты”. Тыӈканхана ӈайтаԓё няматаԓакуԓмантуӈ камна вяԓкуԓоԓты”, хамуԓты”, шалди” ныԓна нюмкупёԓты”, нэхэ”ԓумпюты”, лампахана” шуԓьвиԓты”.  Мянаԓьч шанакомантуӈ мэты  Каԓнатканы  шанат маня” дяханана  ӈайта” совхозхана”, общинахана” мансԓанна” туты”. Нешади” дет тонԓюта управленин веԓв  Терентии Пяк маньшту: -«Четаӈ манԓе тыӈ канхана ӈайтаԓё мянаԓванта” нешади” призаты” тэмтаӈамаш. Чуки похона” дюԓкат вата тыӈкан Каԓнаткахана няматаԓакуԓьчи  мэты”. Чики праздник хомана каймя мэты манԓе неԓьчут таньдет ӈайта ӈайвачена” мэԓдяна”». Касами” шанако мянаԓтаны”,  неӈи  ӈай понтуӈ  шеԓ мят’ падиԓьчи дет ӈайта конкурсхана чепиԓты”, деты хятмайтуӈ меԓят паныдётуӈ ӈычимчены”.  Нешади” хомана Каԓнаткахана ныптакомаӈ мэты”  няматаԓакунԓма дяԓяны  чупей ӈанатандят. Таняӈи концерт ӈычимчевта Таԓкахат, Каԓпюԓкат мэна кайны”,   ӈамԓу” мичиԓпёта” тадямэны”, шанат ненэй мяту” мены”.  Неша”  ӈупчики няматаԓакунԓма дяԓяны ӈанатадят. Таԓкахана нешаӈи”, шанакомантуӈ  мэт  Каԓнаткан  кявта”  дяԓи” тахана, мансдетуӈ путы ӈопт на Набережную Саргина ӈомшту”. Пытатуӈ конуԓпёшту” няԓяӈпаӈк вяԓкуԓпёш. Хампԓяӈк, мат’ час таняна мэшту”. Кукинтуӈ хомана вяԓкуԓоԓмам, часмана манысаԓьчтутуӈ. Хампԓяӈк минутыхина кукиты” матʼдяӈкня мэмаӈ няԓяӈпаӈким вяԓкаштутуӈ. Нашкӭ маньшту, таӈок мэмаӈ вяԓкма тамна чадю, шеӭв’дяӈкня мэмаӈ вяԓкаш хома. Нешаӈкна няматаԓакунԓма дяԓя - пиԓи хома праздник. Нешаӈи” чики дяԓямтоӈ пуӈ ченят ӈэташтутуӈ.  Куптат ниня манымайтуӈ  нетуӈ манэшту”,  шанако мяӈаԓьчту”, шаӈкмян дяхат томы” куԓкаԓи” нешади” тэмс дяташту”. Няматаԓакунԓма дяԓяхана Каԓнаткахана ӈука тыӈкан ӈайты”, снегодхана туԓта” тадямэны”, машен кан” ӈука ӈайты”. Таԓям таняӈ товта” нешаӈки”  чики мероприятим шеԓтапёта”  маман  хаӈа”: нита” маныдештута”, пон шанакочи” мянаԓтаны” кявхананта падеԓьчтута”. Тыӈ канхана ӈайтаԓёчи” нядём каԓитуӈ нинюта ӈайтапташту”. Тадят ӈэтамайԓа” праздникта хомана мыдиԓа”. Каԓнаткахана шанако мянаԓмахататоӈ,  куки” нешаӈи” Надыман кайны”, наӈича каԓтамна”  дятыԓты”, няматаԓакунԓма дяԓям мэта” нетуӈ” маныдемантуӈ мэты”.  Лариса Айваседо патмы"
https://vk.com/wall-173849556_383,
https://vk.com/wall-173849556_382,Участвуйте в конкурсе!!!!
https://vk.com/wall-173849556_381,Это про нас.
https://vk.com/wall-173849556_380,Хома
https://vk.com/wall-173849556_379,
https://vk.com/wall-173849556_378,"Нетуӈ маныӈа”, хомана ныптаку”  Шиниӈкуна куше диԓимамтуӈ вивхаԓя”, няханатуӈ дюничаԓя”,  понкнатуӈ  дёԓимяшу”, ӈокна ныптаку”. Куптат мансԓамы вӭку”, пуша”  ӈопт ӈомаш”. Деты пуӈ дяԓям мэмантуӈ мэты”, катанатуӈ, ниԓинатуӈ «Ямал - нюна” дя’!» нимича ассоциацихина мансԓана нена”  чуки похона дюпа пансионат  ӈомтадятоньш”. Ӈаԓка нешади”  поздравийпёши  ассоциациӈ  веԓв Мария Климова таԓям маӈаш: «Мани” шича дю” пуӈ  маня” дяханана ӈайта «Ямал - нюна” дя’!» нимича ассоциацихина веԓ ӈайши мансԓаӈат. Мансԓамай дямпны пон пыта” кявханай мэштуташ”, шиий нятапёштуташ. Таԓям четаӈ мани куняԓина мэпнай, пыта” куняԓина мэпнанта, пон шичита” ништут дюԓ. Четаӈ няӈта” маман хаӈат: хомана диԓиӈата, дечаԓа дякуӈадя. Пон кявханта хома нешинԓи” мэштодя”,   нита”, нита нюуди” хомаӈ шичита падиԓӈадя. Маня” «Ямал - нюна” дя’!» ассоциацихина  мансԓа ӈайши шичита” ништонӈама дюԓан, пон шичита” нятапёштонӈама, хомана ӈаԓтана” ӈашки” поӈкна диԓиманта мэты”». Мячиӈа”, мячисы” нямы”.  Чики дяԓяхана ӈалка нешаӈи” куԓкаԓи”  хома вачи” намты”. Ассоциацихина мансԓани” камна, шичитоӈ социальный политикаӈ управлениӈ веԓв Светлана Витальевна Котлярова поздравийӈаш.   Вӭку”, пуша”  ӈуп каԓтыхина диԓипатуӈ ӈотнаӈ, нетоӈ ништутуӈ ку”, таԓям четаӈ ӈопт  ӈомши хомана майдят”. Октябрина Валуева: «Ныптакума”, нена маныӈама”. Вильӈа, пон таньше мэштомыма” ӈявма”, хома ӈяштомы ӈыдишь.  Пон праздникхии”  шичина” капташту”, неԓьчеэй пуӈ ӈомама” ниӈа. Мани чукяхана мэӈат, апахай тоӈаташ, чукяхана мэнахамахай пон шиди капташту”». Надежда Айваседо: «Дёльше  хома, ӈамуԓяма”, мячидёԓяма”, концерт маныӈама”.   Нена” чупей маныӈама”, пушам маныӈат, куптан ниня манымэй. Четаӈ кявханай ӈымты. Мунуӈама” няханана”. Вӭку”, пуши” хыниԓмаӈ мэты, концерт шеԓтаӈаш. Нешади дет ӈайта  центрхана мансԓанна” артист” кынуӈаш”, Валерий Санок, Алёна Киприна, Наиль Ахмалетдинов и Анастасия Радионова, пытоӈ тотуӈ  кынсу” мэӈаш”.   Чикиӈ камна Таԓкахай колледжхана мансԓана Светлана Больгер неша” нята” кынсат мэманта мэты тоӈаш. Ӈаԓка нешаӈи” маньшту”, таньше ӈопт шичитуӈ ӈомтаматоӈ нянантоӈ дёԓьше хома. Анна Казымкина: «Нена коштума”, нена  манэштума”. Тона” дяхана мэши” нена” выштута манэс. Четаӈ шайна шичина” ассоциацихина мансԓана ӈомташту”,  таньдёԓьчкана нена” манэштуна”. Мячисэтма подаркитма таӈа”. Шайӈамаш, концерт мэӈа. Маныдейна”, вили, хома». Таисья Разуваева:  «Нивня хомаӈа, чупей шичина ӈомташту”, нена коштума”. Куптат  нена” нинаш манэс, таԓям майдяна. Таԓям ӈопт ӈомпна кынуштума”, нюԓьчменташтума”, пишаньштума”.  Куԓкаԓи” нена” манэштунимаав. Нюԓьчмента”, поӈкнатуӈ мянаԓя”, чики дяԓяхана вӭку, пуша” хомана ныптакуш”. Ӈаԓка нешаӈи”  неԓьчеэй чуки дяхана  каԓту” шеԓтамаӈ дёԓьчкат мансԓамы”.  Кукят понантон выӈкна ты” падиԓмай, каԓитамай”,  кукиты” ӈай   каԓтыхина мансԓамай”. Таԓям четаӈ ассоциацихина мэна нена”  катанатуӈ, ниԓинатуӈ ништутуӈ дюԓ. Путахана вӭку”, пуши” праздникты шеԓташту. «Ямал - нюна” дя’!» нимича ассоциацихина мансԓана Николай Айваседо таԓям маӈаш: «Понантуӈ мансԓамы ӈаԓка неша” чупей чикен ӈома. Нетуӈ ӈай дятаӈа, деты помтуӈ  мэӈа. Ӈамуԓя”, шайӈа”, нятуӈ пожеланит’ мэӈа”, куптаӈ хома диԓимантуӈ мэт. Мячисэтуӈ -подаркитуӈ мидяма”. Чики нешаӈи понантоӈ хомана мансԓамы. «Ямал-потомкахана» мансԓана”хаты маман хаӈат: пондяай куптаӈ диԓиӈадя, нюувдетун  хомана диԓиӈадя”. Пондяай мякнантоӈ хома дил ӈядя». Ниԓинана, катанана шиниӈкуна  хомана мансԓама”,  чуки дилхай ӈаԓтана ӈашкяхяна” хома пример, маньшту ассоциацихина мансԓана” нена”."
https://vk.com/wall-173849556_374,"Дилта дямпан тэхэна мансԓамы  Дёԓьче  чиԓьний, ӈамэхэԓт ӈайватам ни дехеԓа. Чуки похона Яков Леонидович Музыкантов мат’дю” шеӭв пота кайны, чикехана’ӈу выӈкна диԓе тохомы вэко, ӈучита шема ӈамчуманы ништу хас, пон ӈайвашту. Яков Леонидовичи тамна нюча’ӈя выӈкна мансԓаши тохомай, ӈаԓка нюмта нешадём шанкмян ӈайватан тохоԓамыта. Шеӭв похонанта манԓе каԓьта тыӈ канхана ӈайтаԓёштомай, ты” падеԓьч вештомай. Таԓям неԓьчеэй няна «Верхне-Пуровский» совхозан  ты” падельч мансԓа чепьмахананта шаӈкмян ӈайватам чедимямай. Яков Музыкантов - Ты” куше ԓэтпёмам, шайна ты” нисым ӈайтапта, ӈомта таԓамам - чики шеԓо манԓе чупей чедимяйӈаш.  Яков Музыкантов  «Верхне - Пуровский» совхозхана кашаԓи чет’дю” пуӈ ты” падиԓьши мансԓаӈаш. Шиниӈкуй дилта вивхаԓьчи маньшту, таньдёԓьчкана мансдятоӈ неньшаԓ ниш’ӈа. Куԓкаԓи” вайма” нумкна”  -  хаԓёхана, дячапётахана, чешчахана, таньшиԓыхина мансԓаштомай. Таӈок нисыӈ тэӈи” ӈуп’дяханантуӈ вышту мы”,   таԓям писамэй веԓаштомытуӈ. Тытуӈ  нёташи”  шанат  ӈуту” коштомай,  шанат дю” танаштомай. Яков Музыкантов: - Ӈайсамы тэни” нупдяханантун вышту ну,  нумтуӈ хомяхамам ӈэта. Таԓям тэхэна” мансԓана куԓкаԓи”  вайма”  нумкна    пихиня  мэшту”. Таӈок тэӈи маныдевтамыӈ кадинана выни’ӈа, минхантуӈ тотуӈ’дяха” кайны”.  Понанта шаӈкмян ӈамыдёна” тыӈ кан’хана тайваштунаш”.   Куняԓиӈ, кайпат, тэмт нютԓенӈан. Тунт пят’ тыӈ канхана тайванаӈан. Четахамаӈ нешаӈи «бурану”» мэшту”, понанта таԓьчама” дикуш. Тэӈи - нешаӈкна  диԓивсу.  Тышипёди нешиӈ выӈкна диԓиши нита пилат, маньшту вӭко. Таԓям ты” падиԓта”  дяԓи” тахана мансԓашту”.  Ӈайвата выӈкна ӈука. Ты”  веԓамантуӈ камна,  мякай  мансдетуӈ  ӈай мэԓашту”. Яков Музыкантов дёԓьче меԓь, диԓиманта дямпны шанат кан’ меӈаш, ӈука тыншам  паӈкаԓяш.  Меԓь ӈайтаханта  няӈта  шанат  дяхат  мэна”  тоштуш”,  таԓанатуӈ  шеԓтаманта  мэты. Яков Музыкантов - «Понанта  ӈуп’ тыншам  няхаԓ дяԓяӈ панкаԓпёштумаш. Четаӈ ӈучей дешмя”, дянапомна  шан  тыншахамам  шелта тамна пиԓаснитав. Кан’, тыншаӈ, топдяма - дилханта таԓана ӈамымта выӈкна диԓина нешиӈ каԓьта ӈутаханта шеԓтапита. Таԓьчашипёй выӈкна диԓенана выниӈа. Четаӈ чуки ноптухуты выӈкай дилы понта тооԓа ниӈа - тэхэна мансԓанна” снегоходу” мэшту”, связтуӈ хома тадя.  Шан ненэй пилам, лампам ништу мэс”, мякнатоӈ  телевизоротуӈ, радиопрёмниктуӈ тадя.  Вӭко  маньшту, няймы  чикита  вайма  ӈашкиуде”  ԓусаӈ ватаԓим мэшту”, выӈкнахаԓт каԓьтуӈ  нешантуӈ  ватамана  ништу” мунус”. Яков Музыкантов - «Понантоӈ нешаӈи” мякнантоӈ шутпяԓсу” мэштуш”, нихитуӈ шиниӈкуй дил вачаштуш”, четаӈ таԓьча ниӈа. Ӈашкиуде” телевизорԓим мандешту”, телефонхана шанакошту”. Каԓьтуӈ нешантуӈ ватам кукиты” дехеԓаӈатуӈ”. Чикита дёԓьше вайма.  Яков Музыкантов ватамта няампёта, вивӈутута нешаӈ. Мансԓамата тэта” нисы путахана хома патаԓт камаштуш.  Четаӈ вӭко манԓе пеншихина мэӈа.  Яков Леонидовичи ветеран Ямала,  ветеран труда,  хомана мансԓаманта деэмня шанат  награтета - грамотита”, дипломута”, благодарственный патԓота” тадя”.  Мансԓаманта дямпны шита  пушадюм нятапёштуш.  Пушаӈ няӈи хампԓяӈк дю” пуӈ  ӈуп’ вив мэши диԓиӈахаӈ.  Нич” хомана ватаӈаханьш, четаӈ нюч” нюувдехе” майпихиӈ. Яков Леонидович  маньшту,  ӈаԓтана  ӈашки”  выӈкай дил ни дюԓан, тытуӈ ԓэтпёты”, хомана мансԓаны”, чикехана  нешаӈя дилма ни диӈкумт.  Лариса Айваседо патмы, шату” миԓ” Яков Музыкантов мятчеԓ” архивхат мэмы."
https://vk.com/wall-173849556_373,"Нятакомаӈ дет ӈайта деты шеԓ.  Чуки 2020 похона выӈкна диԓине”  маня” округханана  ӈай нятапётдятуӈ”. Понантоӈ ты” падиԓта”, калитана” чуувна диԓимантуӈ деэмня диԓидю” тахана” няхаԓ дёнаԓ” вешам нямаԓпёштуш”. Чуки похоты чики вешатоӈ хампԓяӈ дёнаԓ” ӈя кайны, таԓям ӈаԓка веԓвы тасԓаӈатоньш”. Таӈ камна выӈкна диԓине” окружной программамна «Защита прав и законных интересов КМНС» нимита нятапитуӈ”. Непоӈ маня”  дяхана диԓина нешади”  ӈамыкоты  шича’ дяӈкня миллион ӈок вешахана” тэмтаӈаш”. Чуки похона ӈай нятакоты”.  Нешаӈк мичиԓпёчитуӈ ӈамыкутоӈ понтуӈ тооԓа ӈайты. Няймы кимя электрогенератор, бензопилам мэмаӈ дет патаԓ -заявленим патса, чики  ӈамыкута” деэйты вешам няамны. Винта хашамана каԓьта таԓьчаха мэта лапкахат тэмтаманта мэт. Чикиӈ камна тыӈ ӈамсаӈ миԓ вешам ӈоктаӈа”. Четаӈ тыӈ ӈамса ӈуп килограммта миԓы чет’дюԓкат вата хампԓяӈк дю” веша. Няймы убойный комплексан кыԓамы, бирката тадяӈайта тыӈ ӈамсаԓим ӈямаԓпи”. Таӈичохона сельхозпредприятихина мансԓана” тытоӈ вайма дечахана канаԓмантуӈ тайхана”  чупей шичиԓдятоньш”, биркатуӈ ӈамтаӈаш”. Паԓтону”, бирки” тэмтапёши шичитоӈ ӈупчики округхат нятаӈаш.  Лариса Айваседо патмы"
https://vk.com/wall-173849556_372,
https://vk.com/wall-173849556_371,
https://vk.com/wall-173849556_370,Хома!
https://vk.com/wall-173849556_368,
https://vk.com/wall-173849556_367,
https://vk.com/wall-173849556_366,
https://vk.com/wall-173849556_365,"Хомана майдят Деты пуӈ неԓьчуна «Ямал - нюна”дя!» нимича ассоциации нефтегазовый предприятии няши пон нешади ӈашкиуди” мячисэт -подаркит миштуӈ. Чикиӈ камна путахана «НОВАТЭК-ТАРКОСАЛЕНЕФТЕГАЗ» няши Таԓкахана диԓина нешади” ӈашкиуди” праздникат шеԓташту”. Чуки похона нешади дет ӈайта центрхана мансԓани” няш чики деты понтуӈ праздниким шеԓтаӈатоньш. Ӈашкиуде” неԓьчут чики дяԓямтоӈ ӈэташтутуӈ, майпё, ненэй паныдётуӈ мэш утренникны тоӈа. Няудетуӈ поӈкна шанаку”, таԓаӈа”, кынуӈа”, нятуӈ ӈучи” няампё” кынусамэ ёлкаӈ чемна таԓа дятыԓя”. Чешча вэку ни нюнта няӈи ӈашкиуди” шанакуԓтампё куԓкаԓи конкурсу” шеԓтаӈаханьш. Утренникан томэ” дёԓьче майдят. Шанако хитамахататоӈ ӈашкиуде” чупей мячисы няамӈа. Нешай дет ӈайта «Ямал - нюна”дя!» компания «НОВАТЭК-ТАРКОСАЛЕНЕФТЕГАЗ» куптат ӈокна мансԓаӈахаӈ. Нешади” дет ӈайта празднику” шеԓтапё пдицахана мансԓанна” пон нятакошту”.  Лариса Айваседо патмы, шату” миԓ” Андрей Пяк таттамы"
https://vk.com/wall-173849556_360,
https://vk.com/wall-173849556_359,
https://vk.com/wall-173849556_358,
https://vk.com/wall-173849556_357,
https://vk.com/wall-173849556_356,Хома!
https://vk.com/wall-173849556_354,"Пыӈуӈ видяԓаха” Каԓьтуӈ тэмстуӈ дилм чедимяна”, шодюта”, меԓь неша” фестивалян «Семь цветов радуги» нимича ӈомаш”. Конкурсхана мянаԓмантуӈ мэты” Таԓканы шанат калтыхит” мэна” тоӈаш”. Чики фестивали ӈаԓтана ӈашки” шиниӈкуй выӈкай дилм, нешай шеԓу” дюԓмаӈ” тайхана” шеԓтамы. Манԓе няхаԓдяӈкня мэмаӈ мэӈатуӈ, неԓьчеэй няна пыӈуӈ (радугаӈ) видятаԓям шеӭв номинацита” няштуш, четаӈ - мат’. Фестивальтоӈ шича дяԓяӈ миндяш. Мянаԓта” шанат ватамана” кынсу” мэӈаш”, таԓаӈаш”, шиниӈкуй ванԓат”, шутпяԓсу” нямна постановки” ӈычимчеӈаш”. Шичитуӈ маныдена”, хомана мянаԓмамтуӈ тасԓампюмы” жюри” маньшту”, конкурсан томэ” хомана каматамэт”. Кынумантуӈ, таԓамантуӈ камна конкурсхана мянаԓта” каԓитуӈ шеԓтамайтуӈ ӈымыкутуӈ ӈычимчимпиш”. Выставкан тамытуӈ ӈамыдётоӈ” дёԓьче меԓь”. Мяту’уди”, кан’уди”, мымай, нодяй паны”, матамы”, пема”, сувенир” - куԓкаԓи” хайманкамуԓта” ӈамы”. Чикиӈ камна неӈи” хятмайтуӈ ненэй паныдётуӈ ӈычимчимпиш”. Шанат меԓь, мэкатамна матамэхэна” пытыԓмы” ненэй нешади” паны”, мюй” тадяӈаш”. Капиди” куԓкаԓи” паныдю” тэмс, нысми” мэкат сарафан” - меԓьмана хятмы”, хайман камуԓта” панэ” конкурсхана ӈукаш”. Чикидю поӈкна ԓуши” панытаԓям шеԓтамы” стилизованный костюм” тадяӈаш”. Нори нимича каԓтыхит мэна Валентина Вэлло чуки фестивальны нимимты томата, маньшту деԓьче хома. Пыта таԓамай, кынумай, хятмайта ӈамыдёта ӈычимчемай. Евгения Зернова ӈай кытуманта, хятмайта паныдёта” ӈычимчеманта камна шанат ӈамԓу”, нешади” шиниӈкуна ӈамоԓьтомы” тамай. Писананта ниня куԓкаԓи” ӈамаԓ” тадя ӈаш. Шиниӈкуй шеԓ ваԓаму ӈамԓота” кявны мышчемай. Ӈуп’ мэмахана конкурсан томэ” шанат нешаӈ тэмс культурам, дилм фестивальхана нычимче”. Пиԓи хома”, вильта выступленитуӈ, кынуш, таԓа мэмытуӈ номеротуӈ, хайман’ камуԓмы” постановкетуӈ ӈай ними дяԓяхана гала-концертхана ӈычимчейтун. Чики фестивали «Семь цветов радуги» ненэй неша”, капи”, ӈысма” каԓьтуӈ культурамтуӈ ӈаԓтана ӈашкяхӭ, ӈыди тэмс нешаӈк ӈычимчемпёштомаӈ, вачаштомаӈ мэт шеԓтамы. Таԓям четаӈ путахана” деты” ним ӈычимшту” кынукочи”, таԓани”, хайтуԓани” поӈкна”. Хомана мэмытоӈ тотуӈ патԓу” - диплому нямаԓя, мат’ конкурсный номинацихина неԓьчеэй няхаԓ мести” канамантуӈ деэмня. Фестивальтуӈ «Семь цветов радуги» ӈалка мячисэм гран-при кынута пуши” фольклорный коллектив «Нумги» Сампуԓкахат мэна канаӈата. Руководительтуӈ Светлана Хатанзеева маньшту, фестивальны неньшаԓмана пуша” нимэт тэв. Дяԓяӈ дямпхана мимай, шанат машинаха” ӈамташтомай”. Фестивальхана мэмантуӈ мэты” каԓьтуӈ вешаханатуӈ Таԓканы тэвмэт”, тайня чукяхана диԓишатуӈ мятуӈ каԓьтуӈ тэмтамай. Таԓям четаӈ ӈайвахай местам канаши” пуша” хомана майдят”. Фестиваль хитай, шича пуӈ каймяхаты неша”, капи”, ӈысма” ӈай ӈопт ӈомты”, культурамтуӈ нычимчимпё мянаԓмантуӈ мэты”.  Лариса Айваседо патмы. Шату ” мил” пыта татамыта."
https://vk.com/wall-173849556_353,
https://vk.com/wall-173849556_352,"Вадама мэкма”  Чуки 2019 пома чадю” нешади” ватам ԓэтпёмаӈ нядём тунԓы, ООН таԓям тасԓамы. Чики хома шеԓ дет маня Россияхана ӈупчики шанат мероприятии шеԓтаӈаш. Четаӈ нешаӈи, ненымана каԓтыхина” диԓина”, мякнатоӈ ненсаӈайта ԓусаӈ ватамана нихинатоӈ мунушту. Таԓям нешади” ӈашкиуде”, каханатуӈ намтуԓпатуӈ ӈотнан, кальтуӈ нешантуӈ ватам ништутуӈ мэс. Школахана”, садикхана”, ӈамыԓи кружокхи”, секцихи” дятэԓьч, пихиня шанако ӈупчики поӈкнатоӈ нешаӈ ватамана ништу мунус. Таԓям четаӈ маня Пюԓ дяхана шаӈкмян школа-интернатхана” ӈаԓтана ӈашкиуде” нешаӈ, капиӈ ватан тохоԓымпитуӈ. Чикиӈ камна интернатхана мансԓана”, ӈашки” падиԓта” нетон ӈупчики нешади”, капиди” ӈашкиудехена каԓьтуӈ ватаманантуӈ мунушту”. Маня’ӈу телевиденихина мансԓана” ӈайши, таньдет нятакоштума”. Нешаӈ ватамана программам минԓемана камна, чуки похона инициативный группама деты проект «Вадама мэкма”» шеԓтаӈаш. Нешади” ӈашкяхяна - мансԓана”, тохоԓкота” шанакоштума”. Лусаӈ вачи” кошту”, тайня чики вачитоӈ нешаӈ ватамана кэташтутуӈ. Таӈичохона нюча ӈашкиуди” поӈкна чики шанакома мэӈамаш. Шичина нешади дет ӈайта Пуровский общественный движениӈ молодёжный Советхана мэна ӈашки” нятапишь. Неԓьчеэй школа-интернатхана канӈамаш, таняна ныптакота” ӈашкиуди” шанакомаӈ мэты. Нимимты мэмаханана Каԓпюԓкана диԓина” ӈашкиуди” поӈкна шанакумаш. Таняна «Снежный» нимича клубхана мансԓана” нена” шичина нятаӈаш. Ӈашкиуде” хомана майпишь таньше шанакоши”. 9 августхана Таԓкахана диԓина ӈашкиуди” поӈкна шанакома мэӈамаш. Ӈуп шанакомахана дюԓкат вата вачи” ӈашкиудехе” мэштумаш, няӈна дюньшиԓе” ӈокна кэтмантуӈ мэты. Таԓям ӈашкяхяна шанакомана камна таӈичохона телевизионный проектхана таԓанатма шеԓтапимаш. Няна мансԓана” нена” шичина” нятаӈаш. Ӈука ӈамым шанакона дет таԓанам шеԓтаӈамаш. Лариса Айваседо, руководитель проекта «Вадама мэкма”»: «Заставкена пакет камна, шанако мэсутатма” шича игровой полем шеԓтаӈама”. Нимима писан ниӈ тат’тамы, студихина ӈяштоны, танян туԓта” ӈашки” шанакоштомаӈ мэт. Нимидёма ӈай нянана дятыԓаштонӈама” куняԓиӈ ӈашкяхяна шанакосош кяпна”. Шанако мэсутатма нешаӈ миԓ -фигурки шеԓтаӈамаш”, конат, карточки” чет баллан тонԓюта”, ӈашки панэт тэмтаӈамаш студихина шанако мэвсутатуӈ. Ковсудю” мэта неша” нена таттаӈамаш”. Мансдяма ӈукаш, четаӈ шанакона дет ӈамы таԓаӈа, манԓе чупей шеԓтадянаш”» Телевидинихина проект шеԓтама неньшаԓ ниӈа, ӈука оборудовани” таԓашту. Таԓям студихина шанакота ӈашки” таттампюмама хома ӈаймямэты, дета’ ӈайта LCD дисплей тэмтаӈамаш. Чикитама тэмташатама вешатама” мянаԓьч нэхэԓьч конкурсхана «Инициативное бюджетирование» нимича коӈамаш. Четаӈ манԓе студихина ӈашки” шанакошту”. Неԓьчеэй шанакомантуӈ мэт томэ”, дёԓьче пимшата”, хомана нешантуӈ ватам чедимяна”, нямпаԓа” ӈашкяш. Шанакоши шича дю” хампԓяӈк станцим кошту”, чики дётоӈ маня Пюԓ дяханана ӈайта каԓват, ӈисыдю нимня пыты”. Неԓьняӈ каймянта неԓьня шанакота карточкам нэкаԓты. Манытаӈата ӈамы вата чикехяна пачумам, тайня ненсамана вавтамыӈ нянанта шанакота” няхата” кэтнаӈата. Лариса Айваседо, руководитель проекта «Вадама мэкма”»: Ӈуп баллан тонԓюта карточкам нэкаԓпата, чикехяна пачута ватам вавтамыӈ ватахана кэтнаӈата. Шича балл ӈяпта, карточкахананта пачута ватамта рисовайнаӈата, нипта лепийнаӈата. Няхаԓ баллан тонԓюта карточкам нэкаԓпата, чикехана пачута ватам вавтамыӈ ӈутахана тапатанӈата. Чет’ балл карточкам кимя нэкаԓя, чике нешаӈ ковсум коны. Чики проекты таԓьча вихиня шеԓтамы, ӈашки” ӈокна шанако” каԓьтуӈ ватамтуӈ вивхаԓьчтомаӈ мэт. Таӈ камна, таньше мэши, деԓымпёвтамыӈ мунуш тохоты. Телевидинихина снимайкоши, шанат шичитуӈ мандени” шакат мунуштуниив». Проектма «Вадама мэкма”» куптаӈ мэтӈама”. Чуки похона лесной диалектмана мунута” нешай ӈашкяхяна” шанакотӈама”, навыты’ ӈай ӈинчеԓ ватам -тундровый диалект мэта ӈашки” шанакомантуӈ мэты капташтонӈама”, капиди ватамана мунута” ӈашки”. Четаӈ телевизионный проектна камна, таԓьча шанакохона ӈашкяхяна шанакомана мэты школа-интернатхи”, колледжан, кяштонӈама”. Четаӈ чуки ноптухуты компьютер, телефон ӈычимахаты”, нешади ӈашкяэ” нючауди”самыӈ таԓьч мэԓи. Маня проектма «Вадама мэкма”» таԓьча вихиня шеԓтамы, чики шанакома манымахататоӈ, ӈяхядя’ кимяԓи” таԓьча шанакум нитуӈ, тохоԓампючетуӈ шанакот шеԓтаны”. Ӈашкиуде” шанакоманы хашту”, тайня таньше поӈкнатуӈ шанакоши” каԓьтуӈ ватаманатуӈ мунуштоны”. Ӈамыԓихина маньшту: шаӈкмян нешаӈ тэмсы каԓьта ватамананта мунуты. Маня” нешана ватам дюԓпанана” -шан’ нешама нимя ӈят, ԓуши” понт тэмсма” тахаԓумты.  Андрей Пяк патмы, шату” миԓ” пыта таттамыта."
https://vk.com/wall-173849556_351,
https://vk.com/wall-173849556_350,"Юбилейный съезд Ассоциации ""Ямал-потомкам!"""
https://vk.com/wall-173849556_349,
https://vk.com/wall-173849556_347,
https://vk.com/wall-173849556_346,
https://vk.com/wall-173849556_345,
https://vk.com/wall-173849556_344,
https://vk.com/wall-173849556_343,
https://vk.com/wall-173849556_342,
https://vk.com/wall-173849556_340,
https://vk.com/wall-173849556_339,Наши читатели статей на лесном диалекте. (Пуровский район)
https://vk.com/wall-173849556_338,"Нешаӈ диԓм пытыпёмы  Четаӈ нешаӈ пушаӈ дилым вачатам. Маня дяханана шита шаӈкмян нешаӈ тэмс” чедимяӈа”. Шиниӈкуй ниԓинана”, катанана” куше выӈкна диԓимам дюԓмана тайхана Полина Гилевна Турутина диԓиманта дямпны ӈука ӈамым шеԓтаӈаш, нешаӈя культурама чуув падильши. Полина Гилевна тамна нючаудиӈя мансдяны тохомы, шеӭв похонанта манԓе ӈаԓка нета выӈкна нятапёштомай - ты” падеԓьчтомай, каԓиташтомай, кандяштомай. Хайноԓмаӈ дёԓьчкана шитамян няувдета” няши Каԓпюԓканна ӈайта каԓи” мякна мансԓаштомай, каԓи” хыԓутампюта” нешади” нятапё. -«Хайноԓьчи ӈука нешаӈ кадяш, чикидю нятапё чукяхана мансԓаа кадюмэ ӈайваштуш. Меԓ нэхэԓмантуӈ мэт, ӈамуԓватмыӈ мэмантуӈ тайхана» Тайня чикиӈ путы советӈисы” ӈычимахаты” таняна мансԓаштомай. Таньдёԓьчкана нешаӈи” тын канхана пэнтдям тайвапёштомай. Почтам дятыԓамантуӈ камна, шанат деты” миԓта” каԓту” ӈамэт тайваштомай. Тохоԓкоши Каԓпюԓны манԓе ӈаԓкауди’ӈяш каймай. Немядюм школаны мимыта, каса кайкахадюта падиԓманта мэт. Тайня чикинта шеԓ таняӈ тохоԓко чепьмай. Таньдёԓьчкана Каԓпюԓкана тохоԓкомэ”, ӈаԓкаӈпой классан каймяхатоӈ Таԓкан ӈайтапташтомытуӈ. Таԓям шан поӈи пыта Таԓкахана тохоԓкомай. Тайня чикиӈ путы Ханты-Мансийск няна шеԓтамайтуӈ, меԓ тохоԓампюта” курсу” бухгалтеру мансдя’няӈ ӈайта хитаԓамахата, шита’ райком комсомолан инструкторӈя мэмай”, нешаӈкна” мансԓаманта мэты. Кинудю”, патԓу нешади мятумана дятыԓаштомай, ӈамы шеԓ комсомол нямна тадяӈаймям вачаштомай, нешади” таньдеэмня конԓымпё. -«Вынт кяштуташ, мыԓу мэштут комсомолхана. Лекции танԓаштут дюньшиԓемантуӈ мэты, тайня тонԓамайди нешаӈ ватамана кэташтун». Шитчет’ класс хитаԓамахата Полина Гилевна Хаԓяӈкаԓтан каймай, таняна ӈайта зооветеринарный техникуман тохоԓко чепьмай. Тохоԓкомита дёԓьчкана кыдипё каймай Дудинкахат мэна нешаӈкна, таняна мэнаханта ӈаԓка нюудета дяԓяманымай. Хаԓяӈкаԓтыхина тохоԓкоманта дёԓьчкана патԓу” -нюча статьи газетан «Красный Север» нимича паташтомай, таняты миттата няхаԓ -мат’ вешам нямаштомай. Тохоԓко хитамахатата, дипломта няамахатата нельчеди вэконта дяхана колхозхана «Большевик» нимича шича поӈ мансԓамай. Чикиӈ путы Пуйковский рыбзавод ты” нисыхи” мансԓа чепьмай. Таньдёԓьчкана отпуским меԓы ништушь та, маньшту Полина Гилевна. Няхаԓ пуӈ мансԓамахата, наԓаняна мякта -Пюԓ дяханта томай. Тайня чикинта шеԓ чукяхана кыди. Неԓьчеди вэкокудента няӈи Каԓясамэхана мансԓамэхяӈ. Вэконта нэԓтумахаты нюувдента няӈи дяхачь, Таԓкан томэхяӈ. Диԓивонта дямпны Полина Гилевна пон неша” нета” нятапёштуташ.Кульстанхана мансԓамай, кэмчаки” мякна”, Агиткульбригадахана, музейхана”. Няхаԓ дю” пуӈ чена нешади дет шеԓтамайтуӈ инициативный группахана мэштуш. Ассоциацим «Ямал-потомкам!» нимича шеԓтапё чепьмаханантон, нета” нятапёштуш. Hалка мыԓхана Хаԓяӈкаԓтыхина мунуштуш”, нешади дилыӈ деэмня. Дилта дямпны нешаӈ культурам тохоԓампё, чуувпадеԓьч ӈука ӈайватам шеԓташтуш. Выӈкна диԓина нешади” мятумана” дятэԓьчтуш, шутпяԓсу”, ванԓат, кынсу” пытыпёши. Пыта куԓкали” купты кынсу” нешаӈ ватамана мэштуш. Нешади” дилым тохоԓампюта”, пытыпёта” ԓуши” тышиняӈат шанат ӈаԓка” каԓтыхит томы” няташтуш. Финляндихит томэхэн - нешаӈ ватам тохоԓампюта Тапани Салминен, кынсу пытыпёта Ярко Ниеми нятапёши Каԓпюԓы няна диԓина” нешади” мятумана дятэԓьчтуш. Чикиӈ камна шанат ӈаԓка мыԓхана канаштуш, нешадина” культураӈ, ватаӈ деэмня ӈайта вачи шаӈкмян нешаӈ тэмсан вачаманта мэты. Полина Турутина ӈука патԓу” - книги, сборник нешади” дил нямна ӈайта” лусаӈ ватамана патӈаш. Пута патмайта патаԓканта понанта мансԓамита дёԓьчкай намтмайта шеԓ пыты”, нешаӈкна дёԓимяшумета. Полина Гилевна шанат пу” маня дяханана ӈайта «Северный Луч» нимича газетан, внештатный корреспондентӈя тунԓиш, Хаԓяӈкаԓтыхий «Красный Северхана» патнаштуш. Чикиӈ камна маня” дяханана нешади” деэмня ӈайта телевиденихина редакцим шеԓтапё нятакоштуш. Патԓу пытыпёманта камна, нешади культурам лэтлампюманта камна Полина Гилевна хомана меԓь. Куԓкаԓи матамы паныдю хайташту. Пыта хомана диԓе дилта матаӈаташ, нюудехедёта ватаӈаш, тохоԓаӈахайташ, четаӈ нюхудёта нюувдехе майпёшту. Полина Гилевна дилта дямпан хомана мансԓаманта деэмня шанат мэмаӈ куԓкаԓи” премии”, награчи”, патԓу - почётный грамоти”, диплому” нямаштуш. Полина Гилевна ветеран труда ӈаймянта камна, маня дяханана почетный гражданин ӈя тунԓи. Чикиӈ камна пыта нимта куптат хомана мансԓамы” ни” деэмня ӈайта патаԓт патмы. Навышудюԓи Полина Гилевна Турутина дяԓяманысомата дяԓята ӈайты, шита чедимяна нета” таԓям маӈаш. Люмила Канева: «Пуша Полина Гилевна маня” дилна деэмня, нешаӈя культурама чуув падиԓьчи ӈука ӈамым шеԓтаӈаш. Четаӈ тамна шичина” няташту, тапаташту. Куптадяай диԓиӈадя шичина майптампё, дечакодита дякуӈадя». Евгения Зернова: «Паӈкхат, пеԓишата няӈат, культурама минлеӈаташ дилын дямпан. Татнельняӈ ӈалтана ӈашки” чуки дяԓяхана дилма чедимямаӈ мэт. Шутпяԓс, ванԓы чупей патмайта патаԓката канӈа” -таԓям дилма вачаштута. Шанкмян нешиӈ шиниӈкуй дилм намтманхата нята хаԓьчту. Тат неԓьняӈи нидя каны, хомана диԓиди, нита хыниԓтата кадяԓю ӈядя. Чуки дялята чей каймы дяԓяхата хома ӈядя». Юлия Веребчан: «Маня” ӈашки тохоԓампюта ӈайши Полина Гилевнан патмы патԓо” пон мэштуна”. Шутпяԓс, ванԓы, куше выӈкна ӈашки падиԓма ӈука ӈамы нешаӈ диԓын деэмня ӈайта патаԓканта пыты. Пыта камнанта Пюԓ дяхана диԓина нешаӈкты таӈок патаԓ нешади деэмня патмэ дику. Нидя каны, дилта хома ӈиди.» Андрей Пяк: Нельчеэй телевиденихина нешаӈ ватамана мунуш чепьмаханантоӈ, чукяхана кинудю шеԓтапёта нена” пон Полина Гилевна нятапёштуташ. Шита няши ӈука нешаӈ диԓын деэмня ӈайта программам шеԓтаӈаш. Таԓям катана” мансԓамам маня” ништума дюԓ». Светлана Больгер: Ништодя канэԓ, хомана диԓиӈадя, ӈай патнаштодя. Маня” нянана” патмайта патԓота” дёԓьче хома, шаӈкмян нешаӈ вин камуԓя.  Лариса Айваседо патмы. Шат” миԓы” архивхата, нянанта мунумэхэт мэмыта."
https://vk.com/wall-173849556_337,
https://vk.com/wall-173849556_336,
https://vk.com/wall-173849556_335,Участвуем в конкурсе!
https://vk.com/wall-173849556_333,
https://vk.com/wall-173849556_331,
https://vk.com/wall-173849556_329,"«Мят’ падиԓта»  Ненэй мят’ падиԓта неӈи мансдята ӈука. Пята пайты, вита тайваны, мята чеԓ ӈамԓат, нянят пиԓины, панытатуӈ, пемататуӈ хятны. Чикиӈ камна нита” падиԓты, ӈамыԓи ӈайватан тохоԓампютайта. Таԓям четаӈ Таԓкахана ненэй мят’ падиԓтаӈ мансдям ӈычимчемантуӈ мэты” культурахана мансԓана” конкурс «Хозяйка очага» нимича шеԓташту”. Чуки похона Таԓкан кявхана ӈайта мяту” няӈи, «Северный очаг» нимича этнографический паркны поӈкнатуӈ мянаԓмантуӈ мэты (3) няхаԓ ни тоӈаш. Ненэй нешади” дилым Каԓпюԓкат мэна Наталья Айваседо ӈычимчимпиташ. Капиди” де’эмня Любовь Кунина мунуӈаш, нысми” дилым Наталья Морозова вачаӈаташ. Хомана мянаԓмамтоӈ таньдет тасԓамы жюри маныдеӈаташ. Нельчеэй конкурсхантоӈ –визитная карточка нимича, мянаԓта” неӈи” дилмтуӈ вачаӈа” - куняна диԓимамтуӈ, ӈамэхана мансԓамамтуӈ, ӈамы ӈайватам хомана шеԓтапё чедимямамтуӈ. Нимидём конкурстоӈ ненэй мят’ мюня мэӈатоньш. Тотуӈ мятутуӈ та’амна писану” ӈамтамай, пиԓимайтуӈ ӈамԓотуӈ жюри конуԓмаӈ мэты. Куԓкаԓи ӈамсадята ӈамԓу” - каԓяхат, ӈамсахат пиԓимай. Писанантуӈ ниня шаӈат ӈочи тэмс тадя, куԓкаԓи няни”, шанат ӈочахат пиԓимы ӈамаԓ, вепахат, ӈочахат пиԓимы шади”. Чикиӈ камна хят’детуӈ няӈ ӈайта выставкам шеԓтаӈаш. Мымкат, нойхат хятмы матамы”, ӈочакохот пытуԓмы ниӈвидя, паткууди, ненэй пема, паны - шанат хайман камуԓта ӈамы тадяӈаш. Пиԓи неԓьня Наталья Айваседо мят’ жюри чуӈаш. Чики ни’ӈашкя дёԓьче хомана конкурсны каматамай. Наталья Айваседо, участница конкурса «Хозяйка очага-2019» «Пиԓимэй ӈамаԓ понкна хап’ тадя. Чуки дилхана нешаӈи” таԓьча ӈамԓым деняԓ ништу пиԓи”. Нешаӈ дилант таԓана шаӈкмян ӈамым шеԓтапёши - куԓкаԓи ӈамԓу пиԓипё, ненэй паныдю, пеми хайтуԓаш, шиди немяй, катай тохоԓаӈаханьш. Четаӈ ӈай катай - вэкой немя, шиди нятапёшту. Таԓьча конкурсы ӈашки ӈя нянана хома, нена коштума”, наӈича нешаӈ тэмс нена” дилм манэштума”».  Капе” маня Пюԓ дяхана чадю. Любовь Кунина таԓьча конкурсхана неԓьчэ’эй мянаԓмата. Любовь Андреевна ӈупчики куԓкаԓи ӈамԓу пиԓимай, каԓьта шеԓтамайта ӈамыкута”, хятдета” тамай. Маньшту, ԓакхай похоты капиди” дилым деняԓ ништутуӈ ӈычимчемпю”, таԓям пон мэпна”, ӈаԓтана ӈашкяэ ниԓинатуӈ, катанатуӈ шиниӈкуй дилым дюԓнаӈатуӈ. Няхамты мякна ӈысма ни Наталья Морозова пиԓимайта, шеԓтамайта ӈамыдёта ӈычимчимпишь. Пыта ӈупчики нысма” нята” дилым виляш вачаӈаташ. Писананта ниди ӈамԓыхит пантыш, куԓкаԓи ӈамсадята ӈамԓыхина мякта чуна” мячиӈаш. Пунана мэмахана паныдётуӈ, кукинтуӈ миԓ хомаӈаймям ӈычимпишь. Таняӈ мянаԓта ни” маныдемантуӈ мэт’ томэ маньшту, таԓьча конкурсы таԓа. Четаӈ ԓуши” поӈкна диԓиши ӈаԓтана ӈашкяэ чадю тэмс нешай шиниӈкуй дилым дюԓаштутуӈ. Марина Айваседо «Таԓьча конкурсы таԓям хома, неша” нетуӈ кошту”, чикехана, няханатуӈ мунушту”. Нятуӈ шеԓтамы” ӈамыдю” манэшту”, кимяӈ куԓка ӈамым шеԓтамам. Чуки дилхана ӈамыԓи ӈамы, ӈутахана шеԓтапёта таԓа. Четаӈ ӈашки маныдештуты, ӈамышей шеԓтамы ӈяшту. Понта тооԓа дилма выниӈа, куԓкаԓи ӈамы” ӈычимя”, таԓям ӈашкяэ шанат намыдю” нойхат, ӈочакохот шеԓташту”». Поӈкнатуӈ мянаԓмы неӈи” маньшту, чуки конкурсы дёльче вильӈа, хома. Пиԓи меԓь, пимшата мят’ падиԓта ӈайши ӈысма ним Наталья Морозова камай, пыта ӈайвахай местам канаӈата. Нимимты местам Наталья Айваседо нямы, Любовь Кунина няхамты местан камай. Патԓу няаммантуӈ камна чики мероприятим шеԓтамэхэты” тотуӈ конкурсхана мянаԓмы неӈи” мячисы” нямы”.  Лариса Айваседо патмы. Шату” миԓ пыта татамыта”."
https://vk.com/wall-173849556_327,
https://vk.com/wall-173849556_326,"Лесные ненцы встретились на Тазовской земле, общение только на родном лесном диалекте."
https://vk.com/wall-173849556_325,"Пытатуӈ конуԓпи. Маня” Пюԓ дяхана кынсуманяна пон мансԓана” ӈашкяэ” ӈопт ӈомшту”, «Серебряный карабин» нимича слётхана мянаԓмантуӈ мэт. Чуки похона шанакомантуӈ мэты (11) ӈуп’дяӈкня команда Таԓканы тоӈаш”. Шанат каԓтыхит’ мэна” тадямэӈаш”. Шича’ дяԓяӈ ӈашкяэ пя” поӈкна, каԓват кявхана мэӈаш. Неԓьчеди туристический этапхана пытатуӈ конуԓпиш”, шуԓвиԓяш”, видяӈ кысумна дятыԓяш”. Вий меԓ шиԓыпё, дюмпё мянаԓяш”. Тайня чикиӈ путы «Экологический бивак» нимича конкурсхана куше меԓьмана шеӈкаԓмяй мят’ мемам ӈычимчимпишь. Чупей хомана нетуӈ нятапё ӈайваӈаш. Чикиӈ’ камна тум меԓ чудипё мянаԓяш. Игнат Пяк туризм дет ӈайта центрхана ӈука пуӈ мансԓа. Пон чуки «Серебряный карабин» нимича слёт шеԓтапё нятакошту. Путахана чики конкурсхана ӈашки” куше мянаԓмам маныдешту. Маньшту, пытоӈ путахана хомана шанакошту”. Чики мероприятии таԓям хома, шанако мянаԓмантуӈ камна, мансԓана ӈашкяэ” наӈича каԓтыхит мэна нетуӈ манэшту”, ӈокна ӈамыԓим падеԓь тохоташту”. Игнат Пяк, старший инструктор-методист по туризму МБУ «Центра развития туризма» Чики шеԓы хома, ӈашки” нямна ӈайта. Деты ӈашки” мянаԓмантуӈ мэты тошту, тайня пытоӈ ӈаԓкампой нетуӈ маныде тохоташту”. Деты томэхаты” «Елочкам» нимича детский садхана мансԓана” хомана шанаку”. «Таньше мянаԓьчи 2006 похона чепьӈамаш. Неԓьчеди таԓьча слётхана туризмдет ӈашки тохоԓампютыԓи” мянаԓьчтуш”, ӈопшеԓы мат’ команда ӈяштуш. Тайня чикиӈ путы шанат каԓтыхит мэни” дет «Серебряный карабиным» тасԓаӈамаш. Шича’дю” команда мянаԓмантуӈ мэты ӈомштуш. Четаӈ, чуки похона (11) ӈуп’дяӈкня команда тоӈа. Нимидём дяԓяхана слетан ӈомэ” кынуӈаш”, «Бардовский песня» нимича конкурсхана мяналяш”. Куԓкаԓи вин камуԓта кынсу” мэӈаш”. Чикиӈ камна ӈай ӈыди вильта конкурстоӈ -акция «Рука в руке» нимиӈаш. Чикехана мянаԓта” шаӈкмян нешади” тэмс дилм, ӈамаԓ ӈычимчимпишь. Каԓпюԓкат мэна командахана «Ямал» чет’ӈя шанакуш” -няхаԓ каса ӈашки, нуп ни’ӈашки. Шичитуӈ нятапёмы нятоӈ маньшту, чупей хомана мянаԓя”, ненымана ӈамԓу” дет ӈайта конкурсхана хома патаԓт каамдят”. Иван Пяк, участник туристического слета «Серебряный карабин, представитель команды «Ямал», д. Харампур «Серебряный карабинхана Каԓпюԓкат мэна” путахана мянаԓьчи шанакошку”. Четаӈ таняна хомана вильӈаш. Мянаԓмана камна наӈича каԓтыхит” мэна” нена маныӈама”, няханана дёԓимяшума”. Маня” командама (3) няхамты местан каамдят, чикиӈ камна таԓьча номинацим канаӈама «Турист-2019». Маня” вихиняна дёԓьче хома таньше шанако мянаԓма, ӈопт ӈома». Шича’ дяԓя куптахаԓт ниш’мы кадя. Хомана шанако мянаԓмэ” тотуӈ патԓу” – диплому нямаԓя” шанат наминацихи” таамна. Ӈайван канамээ” ӈупчики тотуӈ таамнатуӈ патԓу”, кубки” нямы”. Шанакомы” ӈашкяэ маньшту, чики мероприятии дёԓьче хома, таньше мянаԓьчи” ӈопкна, ӈуп вив мэш ӈайва, мансԓа тохоштума”.  Лариса Айваседо патмы, шат’ миԓы” ӈай Андрей Пяк тат’тамы."
https://vk.com/wall-173849556_322,"Дилта хома диԓе матӈата.  Дилта дямпан хомана мансԓаманта де’эмня нямаԓпёмыта патԓота” - награтета” Неля Питивна Айваседо ӈука. Чикита” поӈкна пиԓи вихинянта ӈайта - медаль «Материнская слава Ямала». Нита хомана ватаманта де’эмня, шеэв’ пуӈ чеӈай веԓву” няӈта мимы. Шиниӈкуй дилта вивхаԓьши маньшту: - Понанта нина” ватапёштумана” дёԓьчкана дилма чукиӈ тооԓа выштоса’ ӈа. Четаӈ неӈи ӈашким кона ӈамэхаԓта ни дякот, маня таньдёԓьчкана викаԓтама мякнана дякоштуш. Вит тайвапёта машинаӈ нип туӈи, вишипёй ӈамчёштумаш. Чуки «Ненецкий» нимича улицахаты аэропортняна ӈайта колодец няӈ витай коши кяштуташ. Танят флягахана витди канудехана пиӈ тайваштуташ. Неля Питивна понанта ӈупчики мята’чеԓ ӈука семьяхана вачутамы. Нешадюм, немядюм ты” падеԓьч мансԓамэхэн. Неԓьчеди Вылаӈгой няна диԓештомай, Таԓканы таняна ӈаймы нешади” мансԓавш колхозу” диӈкумтамахатуӈ томай. Нюча ӈаймяхананта дямалана ӈашкиуди ӈаймай, нета” нятапёши шанат ше’эмна мансдям выӈкна мэштомай. Школахат тохоԓко хитамахатата Таԓкахай совхозан, халаку” мят’ мансԓама чепьмай. Ԓэнта нюча ӈайтаны, таняна мансԓана ԓушине” неԓьче’эй няна токаԓпёмытуӈ. -Ӈамы няӈута, малям ԓушинедяай тоӈа, кабинетан чуӈа. Дюньшиԓеӈаты мавунота ӈяшту няханта: «Ӈамэԓ чике ӈашкиуди, ӈутахата хыниԓсан, куклаӈ ӈутаԓаха, таԓьча куше ше’эмна бочок детым диԓны». Мансԓа чепьмаханади халаку” ӈамԓат пиԓипё мэчитуӈ машинатоӈ таймана пиԓьчаш, кашаԓи векманай ӈаш. Ненымана чики комбикормӈя шеԓтапёчина ӈамԓуна нямяштуш, тупкахана хапнанахаԓт ништуш’ ӈа. Дёԓьче нэхуна” хусайтуш. «Верхне-Пуровский» совхоз хаԓаку” мякна чони”, ноши” ӈамԓат шеԓтапёши Неля Питивна чет’ дю” пуӈ мансԓанаш. Хомана мансԓаманта де’эмня пон хома патаԓт камаштуш. Таньдёԓьчкана мансԓанитуӈ чадю ӈайтаны ныптаковтамыӈ ӈайваштуш. Куԓкаԓи ше’эмна мансди” мэштуш. Халаку мэт пиԓипёманта камна, нета” - чони”, ноши” падиԓта” нятапёштуш. Таньдёԓьчкана совхозхана мансԓана неӈи” куптаӈ нитуӈ падиԓьчи декретный отпускхана ништуш ӈымчу”. Ненымана халаку” кынԓмаӈ дёԓьчкана мансдятоӈ ӈука ӈяштуш. -Таԓям тамна нюувдена” нюча” ӈайтан мансдяхана” кяштумаш. Ӈаԓка нюди Инна’ди ӈуп похот вата няхаԓ диԓи’тата кадяш, садикан мэӈатоньш, тайня мань мансԓа чепьӈаташ. Игорь’ханади няхаԓ диԓиԓ мякнади мэӈаташ, чет’ты диԓиханай манԓе мансдяхай кадяташ. Немяй нюди падиԓяташ. Мансдяхатай шуԓпяш тутам, нюй ӈамԓанам, тайня ӈай мансдяхай кайнам. Забойкан ӈаймяӈ дёԓьчкана пиӈ дёԓьчат ӈамчутаӈан, кыԓамайтуӈ халаку” коп’ вылтампё, кастампё. Пи” деԓьня мякна тоштумаш. Неля Питивна вэконта Александр Сергеевич няӈи ӈопкна чет’ дюкат ӈука пуӈ диԓиӈахаӈ. Ӈуп тэмс нешаӈк нипач’ ӈа ӈотнаӈ, хома шоньшахана нечи нядяч. Ничь хомана ватаӈаханьш. Нюча ӈаймяханантоӈ нита” мансԓана немямтуӈ пон нятапёштуш. Таӈичохона каникултуӈ ӈайпы зверофермахана мансԓаштуш. Шаӈкмян нешаӈ ӈайватан Неля Питивна нита” тохоԓайташ, таԓям ӈаԓмахататоӈ чупей чиԓьний’мана диԓе”, хомана мансԓа”. Четаӈ Неля Питивна нита” нюувдехе” майпи, пытоӈ катамтоӈ дёԓьче хомана хумуӈатуӈ. Пуша нита” нюувди” падиԓьчи дяԓянта кайвуно ништу намт. Ненэй панытатуӈ хайташту, куԓкаԓи ӈамсадята” ӈамԓатуӈ пиԓешту. Неля Питивна маньшту, ӈаԓтана ӈашкяэ нешантуӈ дилым хомана чедимяматуӈ таԓа. Таԓям четаӈ пыта нита” нюувдехеэ” пон шиниӈкуй шеԓу” вачашту. Ӈопкна куԓкаԓи нешади” дет ӈайта праздникхи” кяшту”, ненэй паныдётуӈ шеԓаш. Неля Питивна дёԓьче меԓь, пимшата, дямалана пуша. Кимяԓи няӈта мамп шичина” нята, кунахаԓт ништу ԓайкат. Пыта пон ненэй нешаӈя дилна, культурана, ватана няӈ ӈайта масде” ԓэтԓампёштута.  Лариса Айваседо патмы."
https://vk.com/wall-173849556_321,"Шанако мянаԓьч мэта деты площадка. Чуки таничохона Каԓпюԓкана шанако мянаԓьч мэта деты площадкам шеԓтапи. Роман Волов Каԓпюԓны каникуԓхананта тоӈа, пыта мансдян дет Тобольский педагогический университетхана тохоԓку. Таԓьча спортивный площадкаӈ таԓамам Роман тохоԓкуманта школахана дёԓьчкана ӈукаӈ вачаштуташ, таняӈ туԓта веԓвхи”. Таԓям четаӈ пыта деты площадкам каԓтыхинантуӈ ӈычимтаны майпи. Роман Волов «Шеэв, шитчет классхана тохоԓкумаханай маньштуташ таԓьча площадка няӈна - ӈаԓтана ӈашки ӈайши таԓа. Четаӈ манԓе таԓьчам меӈа. Чукяхана футболхана, волейболхана, баскетболхана ӈашкяэ шанакоштоны. Чикиӈ камна варкаут площадката тадя» Спортивный площадкаӈ таԓамаӈ деэмня Каԓпюԓкана диԓина” патаԓ патӈаш «Живём на Севере» нимича порталхана. Чикиӈ деты каԓтантуӈ чеԓхаты ӈукадёмутуӈ голосовайкомай. Таԓьча площадкантуӈ дякутаны ӈашкиуде” дяхаӈ’ԓаӈк ниня мячек мэши шанакошту. Таньдет ниня тасԓамы дяхана хомана шанаконана выниӈа, тайня таԓям ӈятпётатуӈ мячикатоӈ куняшейна кяшту, кукяхянтуӈ вит’ камашту. Четаӈ деты спортивный площадкантуӈ ӈычимахаты ӈашкиуде шан таняна, вит дятхана ништоны шанакот. Семен Айваседо, специалист по развитию ЖКХ Администрации д. Харампур « Четаӈ площадкам шеԓтапёта” манԓе ӈукадём ӈайвачетоӈ мээйтуӈ. Тыши ԓат”та шеԓтаны” хома, нянску покрытихина, тайня таньдет ӈайта мансдетоӈ дёԓьчинайтуӈ. Кынсуманяна школан тохоԓко томантуӈ дёԓьчкана ӈашкяэ чики площадкахана маӈԓе шанакоштоны. » Чупей ӈашкиуди” таняӈ тайвуԓмаӈ мэты, деты спортивный площадкамтоӈ каԓтантуӈ деԓт, школантуӈ кявнякуӈ мемытуӈ. Дёԓьче хома, вакута пиԓьча. Кявхананта ӈашки нэхэмту конуԓпё мээвта турник тадя. Каԓпюԓкана ӈука ӈашки” спорт хашаӈоӈа, таԓям таԓьча площадка нянантоӈ дёԓьче таԓа.  Николай Пяк «Маня” понанта купты, тахапы турникхана мэштумаш. Четаӈ деты площадкана ӈычимахаты дёԓьче хома. Куше мэман хаӈан, таньше мэнӈан. Вэнтоԓьч хома, пресс качайпё. Чикехет хитанадян, футболхана шанакотӈан. Деԓьче чикита ӈашкяхяна” хома. Ӈашки камна деты площадкахантоӈ ӈаԓка неша” кяштоны. Тайня навыты таньше спорт’мэта” нешаӈи каԓтыхинантоӈ ӈокты”. Каԓпюԓкана мансԓана” пон ӈаԓтана ӈашкиуде” ништутуӈ дюԓ, шаӈкмян хома ӈамыдю” деэмнянтоӈ шеԓташту. Татнеԓьняӈ каԓтаӈтуӈ дил хомяхамтма нятуӈ -ӈаԓтана ӈашки”ӈя, навыты ӈайты. Лариса Айваседо патмы. Шату” миԓы” Андрей Пяк тат’тамы”."
https://vk.com/wall-173849556_320,Это про нас ✍
https://vk.com/wall-173849556_319,"В этом году газета ""Няръяна Нгэрм"" впервые проводила конкурс ""Газетный квест"". в конце июля были определены победители, которые получат денежные премии и призы от "" Северного издательства"". Мы поздравляем всех участников. Рассмотрев работы конкурсантов, представленные для участия в конкурсе в номинациях «Внимательный читатель», «Творческий читатель» комиссия по подведению итогов конкурса определила победителей в следующих номинациях: Номинация «Внимательный читатель» 1 место- Лебединец Анна Дмитриевна, г. Салехард 2 место – Яр Лидия Павловна, Приурльский район, с. Аксарка 3 место Айваседо Лариса Учетовна, Пуровский район, г. Тарко-Сале  Номинация «Творческий читатель» 1 место – Окотэтто Светлана Ходевна, Надымский район, поселок Ныда 2 место – Тусидо Светлана Ивановна, г. Салехард 3 место – Пяк Инна Аутовна, Пуровский район, поселок Харампур"
https://vk.com/wall-173849556_318,"Ӈокна ныптаку” Пюԓ дяхана шанат нешаӈ тэмс диԓе, таԓям «День коренных народов мира» нимита дяԓям Таԓкахана диԓина ӈокна мэӈатоньш. Чуки похона праздники дяхаӈ’ԓаӈк ниня - Набережной Саргина ӈаш. Дяӈ тамна чики дяԓятоӈ в 2019 похона шаӈкмян чадю нешаӈ тэмс вачи” няӈ тунԓи. Праздник чепьмаӈ неԓьня ӈашкиуде” нешаӈ ватама мунуман хата” «Вадама мэкма”» нимича проект минԓена няханатуӈ шанакуш. Чикиӈ путы чупей праздникан томэ” нешай дет ӈайта Центрхана мансԓани” шеԓтамы мероприятин «Голос тундры» нимича ӈомаш. Концерты хомана вильӈаш. Шанат нешаӈ тэмс ватамана ӈайта кынсу мэӈаш, таԓаӈаш. Светлана Больгер (Айваседо) «Чуки праздники таԓана дяԓя. Ӈоп ӈомшту, нена манэштума, каԓьна ватамана мунуштума. Мани каԓен патмэй кынсуй мэӈат, няӈай дюньшиԓена” неди” хомана майдят. Культурама, ватама, чупей маня” - нешаӈя чуув падиԓтаӈама, чикехана ӈаԓтана ӈашкяэ нешаӈ дилым нитуӈ дюԓан». Чики праздникхана ӈаймы мероприятии шеԓтапёши Таԓкахана ӈайта культураӈ дет тонԓюта учреждении чупей нятакуш. Мянаԓмы нешаӈк мичиԓпёмытуӈ мячисайтоӈ нешай дет ӈайта Управлениӈ тэмтамы. Таняӈ томэ” хомана ныптакуш. Куԓкаԓи ӈамыдю” –шанаку”, ӈутаӈ чеӈ падиԓта майшаԓ, сувенир шеԓтапёта” тадямэӈаш, таԓа мастер-классхана тохотана”. Кынуман хата” поӈкнатуӈ мянаԓяш. сценахана куԓкаԓи - нешади”, капиди”, ӈысми” кынсу” мэта” тадямэӈаш. Валентина Айваседо «Праздник дёԓьче хома. Ӈука неша” чукины ӈома. Хомана ныптакума, кынутаха дюньшиԓеӈама, шанакота, мянаԓта ӈашкиуди маныдеӈама. Кынуӈама каԓьна ватамана. Маня, нешаӈя, культурама ӈычимчемпёштонӈама, каԓьна ватама мэштонӈама, чикехена ӈаԓтана ӈашкяэ нешаӈ дилым чедимяны”,». Ӈаԓка нешади” кынутаны”, ӈашкиуде” ӈупчики хомана ныптакуш, куԓкаԓи конкурсхана мянаԓяш, шанакуш. Праздинкан томы мячимаӈ мэты ненэй мяту” меӈаш. Мят” кявхана татаӈко мэта фотозона тадяӈаш, ӈашки” шанакот, ӈамԓат тэмтаԓампюта лапка”. Анна Вануйто праздникны не нюмта, нюнта нюм няш тоӈаш. Пыта дёԓьче меԓь пуша, нита” куԓкаԓи ӈамыдю хятпё тохоԓампёштута, таԓям четаӈ праздникны матамы паныдю мэш тоӈа. Анна Вануйто «Таԓьча дяԓя хома, таньше ӈопт ӈомши нешаӈя дилма, культурама ӈычимчемпёштума”, ватама мэштума”. Четаӈ ӈалтана ӈашкяэ нешаӈ ватам хомана дехеԓа”, школахана, мякнантуӈ каԓьтуӈ ватаманантоӈ ништу мунус».  Таисия Анагуричи «Дёԓьче майдям, ний” коӈат чуки праздникхана. Пытуӈ ӈупчики ши’ий маныши майдят. Понантоӈ школахана тохоԓкомаханантоӈ немятаԓям шичитоӈ падеԓьчтуташ, таԓям четаӈ ӈамыԓихина копнади мадяштут. Таԓьча праздники чуки ӈаԓтана нина” де’эмня таԓа, каԓьтуӈ нешантуӈ дилм, ватам, культурам дюԓмантуӈ тайхана» «День коренных народов мира» нимича дяԓям шанат дяхана мэӈатоньш. Пайшата ня’авхана диԓина” нешаӈи ӈупчики праздник мэӈаш. «Ямал-потомкам!» нимича ассоциацихина мансԓана, Каԓпюԓкай администрацихит мэна, нешади” дет ӈайта центрхана мансԓана” таняна нешади” поздравиймантуӈ мэты канӈаш. Кынсыхи” дюньшиԓемантуӈ камна ӈашкяэ поӈкнатуӈ мянаԓьч волейболхана шанакуш. Нюча ӈашкиуде ӈай нэхэԓумпишь, видям вэнаԓпё нэхэмтуӈ конуԓпишь. Хомана таньше шанокоши майпи. Юрий Пяк шанакота” ӈашки” маныдеманта мэты, наӈича ӈисыхит тоӈаш, вэко маньшту таԓьча праздники ӈаԓтана ӈашкяхэна хома. Юрий Пяк «Мани няӈай ӈашки маш праздник ӈайты, таԓям чукян тоӈаташ. Таньше ныптакома дяԓя чуувна, выӈкна мансԓанахана ӈупчики таԓанив. Ӈашкяэ дяԓитахана мансԓашту, каԓи” канумантуӈ, дёԓиԓ мантуӈ камна, ӈочи тыпё чепяшту. Четаӈ хомана ныптаку”. Праздниктоӈ каԓитана нешаӈи” хомана мэӈатоньш, ныптаку”, шанаку”, мячисы няамӈа, таняӈ каԓтыхит томы” няханатуӈ дёԓимяшу”. Ассоциацихина мансԓана” путахана чейня нешади” праздникат шеԓтамантуӈ мэты нешади” мятумана дятэԓьчту”. Ӈыди мэмахана ӈай наӈича дян, ӈыди нешади” мят кайны.  Лариса Айваседо патмы, шату миԓы Лариса Айваседо, Андрей Пяк таттамы"
https://vk.com/wall-173849556_316,"Нятакома  Выӈкай дилны ӈука ӈамы таԓа. Таԓям маня Ямалханана выӈкна диԓина нешаде” окружной программамна «Защита прав и законных интересов коренных малочисленных народов Севера» нимита нятапитуӈ. Чуки похона Пуԓ дяхана диԓина нешади” ӈамыкоты шича’ дяӈкня миллион ӈок вешахана” тэмтаны”. Чики ӈайватам нешади” дет тонԓюта управленихина мансԓана мэӈатуӈ. Четаӈ пытоӈ нешади” мэт тэмтамайтуӈ ӈамыкутуӈ пеԓи манԓе Таԓкан тэвԓайтоньш. Прашин, тухис, ной, кэԓ, топдяма” -таԓьча выӈкай дилант таԓана ӈамыку” нешаӈки мичиԓпиш. Нешади дет ӈайта Управлениӈ веԓв Терентий Пяк маньшту, чуки похона кашаԓи чет’ дёнаԓ” ӈок выӈкна диԓина” неша” патԓым патӈаш, няӈтуӈ таԓана ӈамытатуӈ мэмантуӈ мэты. Терентий Пяк, начальник управления по делам КМНС Администрации Пуровского района. -Маня чуки 2019 похона нешадина” дет тасԓамытуӈ шича дяӈкня миллион вешахатна, дютоӈ – нешай выӈкай дилант таԓана ӈамыкоомна митдяна”. Чикехет кадюмы шича миллионма бензинтатуӈ мэман хата нешади” подюмана тонԓанайна”. Четаӈ выӈкна диԓина нешаӈи электрогенератору” мэшту”, таԓям бензин мэманхата” ӈокма.  Мятачеԓ ӈука ӈайта нешанты шаӈкмян ӈамы таԓа. Чикиӈ камна ты” падиԓта, каԓитана нешаӈи мансԓаматуӈ вешатоӈ чадю ӈяшту. Четаӈ шаӈкмян дилант таԓана ӈамэ лапкахат тэмташи миԓиӈа, таԓям выӈкна диԓина”, мансԓана нешаде” путахана окружной программамна нятапёштутуӈ. Анисим Пяк каԓита мансԓаӈа Харампуровский общинахана, пыта каԓям ӈукамана нипта ката’ ӈуп диԓихана шича дю” хампԓяӈк дёнаԓ вешам мансԓаманта де’эмня нямашту. Мятачеԓ -шит’чет нешаӈ, таԓям нянанта таньше нятакуматоӈ хома.  Анисим Пяк, рыбак - Таньше нятакуматоӈ деԓьче хома. Маня”, выӈкна диԓина ӈайши, чуняӈ каԓтан ӈопкат ништума дятэԓ. Татӈу, чуки няӈна тампючетуӈ ӈамыдётоӈ лапкахат тэмташи миԓиӈа”. Четаӈ ӈай маня” вешашипёй нямаштуна”, нянана мячисэԓа. Мани чета” тухис, нойм, прашин, кэԓ няамӈат.  Маня Пюԓ дяханана (683) мат’дюԓ” шитчет дю” няхаԓ нешаӈ выӈкна диԓе”. Чикидю поӈкны (80% ) шитчет’ дю” процентлитуӈ нешади дет ӈайта управленины патԓо паташту”, няӈтуӈ таԓанаха ӈамытатуӈ няаммантуӈ мэты. Ныдитоӈ куптана диԓе”, каԓтан томашеԓтоӈ дякошту, таԓям окружной программамна мэтоӈ ништу няам. Наталья Пяк Ханымей няна выӈкна диԓе, кочевой детский садикхана ӈашки падеԓьч мансԓа. Мята чеԓы ӈука.  Наталья Пяк - Мяай чеԓы мани ӈука, чет’ каса нюй, ӈуп ни нюудей. Вэкоди каԓита Пякупуровский общинахана мансԓа. Нямаԓпётата вешата шаӈок каԓям катамахатата ӈа. Каԓям ӈукамана катаны – мансԓамата вешата тадяӈайты. Таԓям мань вихиняди таньше нешаӈя шичина нятапёматоӈ хома. Чуки похона кимя прашин, тухис, топдямам, ӈай ӈыди выӈкай дилханта таԓана ӈамым няамӈа, тат ӈычиванта похона шан таԓьчам ни няман. Шаӈкмян ӈамыкутоӈ шан пуӈ мэмата срокта тадя. Прашиным шича пуӈ нешиӈ мэтӈата, няхамты похонанта ӈай заявленита таԓьчатата мэманта мэты патны. Электростанции хампԓянк пон тасԓамы, поӈка - шича пон.  Терентий Пяк, начальник Управления по делам КМНС Администрации Пуровского района -Чуки похона прашиным (87) шитчет дю” шеэв мятчеԓ нешант митӈама”, электрогенератор – чикехет чадюԓка нешаӈ няамны. Бензопилам няамванта” – 70 мятчеԓ нешаӈ. Таԓям чуки похона кимя таԓьча ӈамыку” ни нямы”, пуӈчена няамны, очередьхаты ӈатаны нина мэн.  Ӈамыкотуӈ окружной програмамна няамванта нешади патԓо” – кимяӈ чуувна выӈкна диԓимам, ӈамэхана мансԓамам, шан мята чеԓ ӈаймям, управленихина мансԓана” няхаԓ диԓиӈ каймяхаты ӈай несымана манэштутуӈ. Четаӈ нешаӈк мичиԓпёчитуӈ ӈамыдётоӈ тамна чупеди ниш ту”, навышудёԓ, тат ӈявта диԓихана ӈай ӈыди ӈамыдю нешаӈки миты”. Таньдеты выӈкна диԓина нешаде” неԓьчут конԓандятуӈ. Чуки пуӈ хусамаӈ неԓьня чупей нешай мэт тэмтамайтуӈ ӈамыдётоӈ нешаӈки митдятуӈ. Тайня пуӈ ӈайвахана ӈай несымана ӈамыкотуӈ мэман хата нешаӈкты” патԓо нямаԓпёнԓны.  Лариса Айваседо патмы. Шату” миԓ” пыта таттамыта."
https://vk.com/wall-173849556_315,Соя”ма яляда!
https://vk.com/wall-173849556_313,
https://vk.com/wall-173849556_311,Красоты Пуровского района
https://vk.com/wall-173849556_303,"Дилтуӈ нямна хомана вивинтоԓя. Няхаԓ дю” пуӈ чена Пюԓ дяханана маня нешаӈя” поӈкнана деняԓ ӈука мансԓана” ӈашкэ” дикуш. Мансдяӈ дет тохоԓкота” чадю ӈяштуш”. Четаӈ университетхана, колледжхана, техникумхана тохоԓкота нешаӈ ӈашкяэ” ӈука. Пу”тахана хомана школамтуӈ хитаԓамахатоӈ нешади” ӈашкяэ” шанат, вихинтуӈ камуԓта” мансдяӈ дет тохоԓко кяшту”. Наталья Пяк колледжхана Новый Уренгойхана тохоԓку, патԓу ԓэтпётаӈя, мансԓаманта мэт. Наталья Пяк, студентка Новоуренгойского многопрофильного колледжа «Мансдяӈ дет тохоԓко хитамахатади архив камна шаӈкмян организацихина мансԓа пиԓӈам. Ӈука ӈамэн колледжхана шичина” тохоԓымпи”. Тайня навыты, мансԓа чепьмахатади, заочно Университетан тахоԓко чепьнам. Маня”, ӈаԓта ӈашки ӈайши, тат’ неԓьняӈ куше хомана диԓишатма” нятԓитна ӈа». Четаӈ ӈука нешаӈ ӈашки” таԓям заочно Университетхи” мансдяӈ дет тохоԓко кяшту”. Алена Киприна Хаԓяӈкаԓтыхина ӈайта Ямальский многопрофильный колледжхана мансдяӈ дет кынутаӈя тохоԓкумахата, в 2016 похона Таԓкан, дяхата тоӈаш. Четаӈ нешайдет ӈайта Центрхана методисӈя мансԓа. Нешаӈ ватамана кынуманы школахана тохоԓкоманта дёԓьчкат хаштомай, лушинемта Любовь Устиновам маныде, хомана шичитуӈ кынуш тохоԓампюмы. Алена дёԓьче дямалана, меԓь, шодюта не’ӈашки. Ӈашкиуди” кынуш нешаӈ ватамана тохоԓампёшту, каԓьта кынушту, таԓашту. Шаӈкмян мероприятихина мэшту нешадина” культурам ӈычимчемпюши. Мансԓаманта кунты Алёна Шадринский педагогический университетхана заочно тохоԓку. Чуки пуӈ хусыкана манԓе тохоԓкумамта дипломта няамнаӈата. Алёна Киприна, методист Пуровского районного центра национальных культур. «Университетхана тохоԓко хитамахатади, чукяй шеԓ ӈашкиудехена мансԓанам. Маня, ненэй неша ӈайши”, каԓьна диԓма, куԓьтурама чуув падиԓмама” таԓа. Кынсуна”, шунпяԓсуна”, ватама” четаӈ ӈаԓтана ӈашкяхэ” мэштондяна”, вачаштондяна”, чикехяна хома ӈайты. Маня, ӈаԓтана ӈашки ӈя” танякуӈ хатӈама”, ӈокна нешана дилм хомяхамтапёши” ӈука ӈамым шеԓтанаӈама” ». Шанат организацихина” учрежденихина” нешади” ӈашкяэ” мансԓа”. Аня Музыкантова вэконта няӈ Дмитрий Айваседо методист ӈя мансԓаӈахаӈ Каԓясамэхэна ӈайта «Романтик» нимита клубхана. Масдямчи дёԓьче хомана минԓеӈач. Ӈашкиуди” праздникат шеԓташтухуӈ, куԓкаԓи конкурсхана, фестивальхана, форумхана мэштухуӈ. Аня таԓьча мансдяӈ дет -государственное муниципальное управление тохоԓкуш, чуки похона манԓе Тюменский индустриальный университет хитаԓамата дипломта няамӈаташ. Дмитрий ӈай чуки похона таняӈи университетны тохоԓкоши чепьны, пыта ӈупчики государственное муниципальное управлении мансдяӈ дет тохоԓкоты. Маньштухуӈ, четаӈ пытоӈ Калясамэхана ӈука ӈайватам мэшту”, ӈаԓтана ӈашкяхяна мансԓаши”. Клубханантоӈ методистӈя мэмантуӈ камна волонтёрство нимита мансдям мэшту”. Ӈаԓка нешади” нятапёшту”, вэку”, пуши” хомана ныптакомаӈ мэты куԓкаԓи мероприятии” шеԓташту”, подаркитуӈ мишту”. Чикиӈ камна каԓтыхинантуӈ ӈайта памятник -воинам ВОВ кампаптампёшту”, хыԓита ӈатан хошту”, вылтампёштутуӈ”. Таӈичохона каԓтантуӈ поӈки шехеԓы”, мятуӈ подю” кампуԓкат вылташту”. Мятутуӈ кяв, каԓтантуӈ поӈки хäмхана хома ӈаймя мэты куԓкаԓи веп ӈамташту”. Ӈашки дет ӈайта ӈайватамтоӈ хомана хаханԓымпитун”, куԓкаԓи шанаку”, конкурсу”, мянаԓьч мэта спортивный соревновании” шеԓташту”. Аня Музыкантова, методист дома культуры «Романтик», село Халясавэй «Маня ӈокна ӈука” ӈайватам шеԓташтума”. Ӈаԓтана ӈашкиуди” вайма шеԓу” мэмаӈ тайхана”, куԓкаԓи мероприятихи” шичитоӈ камташтума”. Таԓям ԓакхай похоты” Каԓясамэхэна ӈашкиуде” хомана диԓиӈа”, вайма шеԓу” ништу мэс. Мань вихиняди нешиӈ дилта каԓьта ӈутаханта ӈа. Хомана диԓиман хата –пон дяԓян хаты». Хомана диԓиман, мансԓаман хата” нешаӈ ӈашкэ ӈука. Иван Пяк 2015 похона Тюменский государственный университет хитаԓаӈаш. Тайня магистратуран чепьӈаш, чикимта чуки похона хай’мыхит томахата хитаԓаӈата. Четаӈ манԓе тохоԓкумамта дипломта няамӈаташ. Иван Каԓпюԓкана инструктор - методист ӈя по туризму мансԓа, Таԓкахана ӈайта туризм дет тонԓюта Центрхана. Ӈашкиуди” поӈкнатуӈ мянаԓьч куԓкаԓи спортивный, туристический мансдяӈ дет тохоԓампёшту”. Иван нюча ӈяпдянта национальных видах спорта мянаԓьч шанакоштуш -хамоԓьч, вяԓкуԓаш, нэхэԓумпё, шуԓвильш, тупкам модюпё. Таӈ’камна куԓкаԓи таньдет ӈайта хамыдю тохоԓампёштуш. Таԓям вихинта камуԓтаханта таԓьча мансдям тохоԓаӈаташ. Иван дёԓьче чиԓьний, шоньшата лата, мансдямта хомана чедимяна нешаӈ. Иван Пяк, инструктор -методист по туризму центра развития туризма г. Тарко -Сале «Четаӈ дилма таньше кадя, нюча ӈашкиуде” пон телефону” мэш, кинудю” маныде мякна ӈамчёшту”. Тайня нум’ чеш’хампы, пинякуӈ кяптоӈ канынԓаштут. Таԓям пинякуна шанакоматоӈ хома. Чикиӈ камна поӈкнатуӈ мянаԓьши” ӈашкиуде” –ӈокна мэш, нетуӈ нятапё тохошту”. Нешиӈ шаӈкмян мансдята нэхэшипёй мэта ниӈа, таԓям ӈашкиуде” мэмяматуӈ, нюӈк ӈаймятуӈ, меԓиматуӈ таԓа.» Чуки похона нешади” ӈашкяэ” Пюԓ дяханана ӈашки дет тонԓюта молодёжный совет «Ямал-потомкам!» шеԓтаӈаш. Таняӈи ӈука ӈаԓтана ӈашки” канӈа, ӈоптоӈ Андрей Пяк. Чикиӈ камна Андрей Пюԓ дяхадяна ӈайта ассоциации «Ямал-потомкам!» правленин канӈа. Пыта журналистский мансдянта нямна нета няташту. Нешади” диԓыӈ нямна ӈайта шеԓу телевидинихина тат’тампюманта, вачаманта камна, Андрей инициативный группахана мэӈа, «Вадама мэкма”» проект шеԓтамы”. Ӈашкяхяна шанакоштоны” нешаӈ ватам мэш. Навыты, кынсуманяна чики шанакутоӈ телевиденимна, Интернетмана ӈычимчештондятуӈ, нешаӈ ватам тохоԓаман хата” манымаӈ мэты. Андрей Пяк, специальный корреспондент Пуровской ТРК «Луч» «Чики мансдям таԓям шеԓтаӈамаш, четаӈ ӈалтана ӈашкиуде” каԓьтуӈ нешантуӈ ватамана мунуманы” ништу хас, кукят ташта ватамтуӈ дехеԓашту”, кукиты ӈай делымпёшту”. Тайня таньше шанакоши” поӈкнатоӈ ватаманатуӈ мунуштоны”, ӈяхядя манты -ненэй нешаӈа ватам таньше шанакош мэшӈу хома ӈаймай. Каԓина нешана ватам дюԓпанана” -манԓе шан ненэй нешама” нимя ӈят». Таньше ӈаԓтана ӈашки” хомана мансԓаны”, чиԓьниймана диԓины”-чикехана маня ненэй неша” ӈайши наӈича нешади” тэмс поӈкна хомана диԓинаӈама”, каԓьна дилма, ватама мэтӈама”. Лариса Айваседо патмы. Шату” миԓы” мунумы ӈашки” тамы”."
https://vk.com/wall-173849556_302,
https://vk.com/wall-173849556_298,
https://vk.com/wall-173849556_297,
https://vk.com/wall-173849556_296,
https://vk.com/wall-173849556_295,
https://vk.com/wall-173849556_293,
https://vk.com/wall-173849556_292,Участвуем в конкурсе!
https://vk.com/wall-173849556_291,"Спасибо, автору за песню бабушки в молодости  Няхаԓ, шичиньшанто-о-о Ыдянта почал, мэ-э-э Видянтан, айван-э-э Ыдянта шаԓымэ-э. Няԓьня миньчато-о-о Тайко патымэ-э Тэӈы веӈ кахатэ-э-э Веӈката дяӈ кыӈа-ӈэ-э Няхаԓ, шичиншаньде-е Нумтоӈ хэԓкына-а Ӈайваше” нетаха-а Камэ-ԓаны-дянэ-э  Инна Пяк патмы"
https://vk.com/wall-173849556_288,"«Ӈешаӈ дилым ԓэтԓампюта”» Нешат дилм ԓэтԓампюты, деты мансди ӈычимчены, Таԓкахат мэна семья Каневых неԓьчеэй няна таԓьча вихиня мансԓаши чепьӈаш. Нешаӈ дилыӈ дет ӈайта общинам Людмила и Владимир в 2016 похона шеԓтаӈачаньш, чики неԓай шеԓтамэч «Вяп-тур» нимича туристический фирманьч таԓана ӈамэхэт. Каԓьта няӈта таԓана общинам, ӈыди ӈамы шеԓ ӈяпта ӈу, дехеԓана нешаӈкна, таԓьчам чики неԓьня ниня шеԓтамы, туԓьчи неньшаԓ ниӈа, маньшту Людмила. Пиԓи неԓьня мятутуӈ ӈявштат дянтуӈ патаԓт патмай. Ненэй мятутоӈ Каневы чет’ километраӈ деԓьчкана Таԓкахаты ӈа, дятоӈ дёԓьче хома, нятасамы диӈ, ӈочата ӈука. -«Четаԓиӈ маня общинаханана шича ненэй мя', чуняӈ нешаӈи” пинякуна, хома нум шедюкохона ныптакомантуӈ мэт тошту”. Навыты чуки дяхана туристический комплекс шеԓтанаӈама”, пихиня ӈайта музейм, чуняӈ туԓта” шанат нешади” тэмс маня ненэй нешадина” куше диԓимам манымаӈ мэт. Выӈкна диԓина” нешади” дилым, шанкмян ӈайватам куше мэмамтуӈ, общинахантоӈ диԓидю” тахана ӈашкиудехе” ӈычимчештутун. Людмила вэконта Владимир няӈи ӈашкиуди” тохоԓампюши” куԓкаԓи ӈамыдю шеԓташтухуӈ. Ненэй нешади, ӈысми ӈайвачи куше мэмам, куԓкали ӈамԓу пилипёмам ӈашкиудехе” ӈычимчештухуӈ. Куше тыӈ томдямам хынԓуԓмам, хомана мят’ мемам, меԓьмана дедям, ненэй паным, пемам хятмам, хомана копам мэдямам, тэн паӈкаԓмам, куше куԓкаԓи ӈамсадята ӈамаԓ ӈочахат, ӈамсахат, каԓяхат пиԓимам, таняӈ тота ни' ӈашкиуди”, каса' ӈашкиуди” каԓи хэмхана манэштутуӈ. Чикиӈ камна ненэй мятутуӈ няна куԓкаԓи конкурсу шеԓташту, нешади шанаку” ӈычимчемпёшту, шутпяԓсу, ванԓат ӈашкяхяэ ненэй ватамана мэшту”. -«Экскурсии, ӈамыԓи шелтапё тохоԓкома мастер-класс –чики шеԓуна” шанкмян чукян туԓта манэштутуӈ. Навыты тэтма тэмтанаӈама”, чукяхана мятуна” кявхана ԓэтпёштондяна”, дяма хома, нятасамы. Тайня чукян тота” ӈашкиуди”, ӈаԓка неша” тыӈ канхана ӈайтаԓёштоны”. Танякуй дяԓяхана Людмила Канева ныди нета”, маня Ямалхатна мэна” няш этнографический парк-музейхана «Этномир» канӈаш, Калужской областьхана, Петрово нимича деревняхана ӈайта. Таняна куԓкаԓи семинархи”, мастер-классыхи” шичитоӈ капташтомай”, куше хомана мансдетуӈ минԓемантуӈ нямна тохоԓкомантуӈ мэт. - «Маня” тохоԓкумаш, нена” куше мансԓамам маныӈама. Ямалхат мэна делегацима таняӈ Этномиран каптаӈатуӈ представительство Ямала шеԓтаман хаӈа, татнеԓьняӈ ӈокна мансԓамана мэт. Четаӈ маня” ӈупчики наӈича нешади тэмсан ӈычимчевтама” ӈамыма ӈука. Чуки дяханана диԓина неша”, капи, вахандя, нысма нупчики дилтуӈ, культуратуӈ наӈича нешаӈ тэмсхана вильӈа». Четаӈ общинантуӈ мансдям чуув падиԓьши тамна ӈука ӈамым шеԓта таԓа. Чуки ноптухуты ӈамыԓи ӈамэм каԓет вешант дякупы, неньшаԓмана ниԓ шеԓтан. Таԓям путахана общинатоӈ каԓьтуӈ мансдетуӈ мэта нешади дет шеԓтапёчитуӈ окружной конкурсхана” веш” мичиԓпёта мэшту. Манԓе таԓьча шича’ конкурсхана мянаԓьч канамайтуӈ вешаханатоӈ общинахантуӈ таԓанатуӈ мэны. Шаӈкмян ненэй мякна таԓана ӈамытатуӈ мэны”, нешади” мансди” дет таԓана миԓву тэмтаны”, мятутуӈ нут”, дедят”, найтаԓё мэвсутатуӈ кантатуӈ нешаӈкат тэмтаны. Ӈаԓка нянтуӈ, нешантуӈ Владимир Канев ватахана тат неԓьняӈ общинантуӈ мансдям чуув падеԓьч шеԓтавантатоӈ ӈайвататоӈ тамна ӈука. - «Туризм шеԓтаман хаӈама”, дяку” кысумна ӈанохана дятэԓьштомана” мэт, таньше дятыԓман хачи” канԓа. Четаӈ ӈанутама, матуратма мэвштама вешама дику. Мани понади совхоз «Верхне -Пуровский» ӈисыхана зоотехникӈя мансԓамаханади шаӈкмян чуки дяханана ӈайта дяку” кысумна дятэԓьчтуташ. Маня дяма, природама дёԓьче хома, куԓкаԓи хэйман камуԓта дя” тадя. Таԓям кукиты” таньше дятыԓманы”, каԓват камшуна ныптакоманы хашту”. Таԓям нешаӈ шеԓ мансԓаматоӈ чикита хома, нешади” выӈкай дилым ԓэтԓымпи”, ӈычимчимпи”, татнеԓьняӈ ӈаԓтана ӈашки” дюԓмаӈ тайхана. Ненэй мятутуӈ ӈокмахат, тэтуӈ тэмтамахататуӈ нешадитуӈ культурам ӈычимчемпюмантуӈ камна общинаханантоӈ деты” мансдя” ӈычимты”. Чикеԓ ӈай нятакома шеԓ, мансдята дёпюта нешаӈкна, маньшту” общинахана мансԓана”."
https://vk.com/wall-173849556_281,
https://vk.com/wall-173849556_278,
https://vk.com/wall-173849556_276,"Хома шоньшахана н,айван,а.  Кал,ясамэхэна дил,ина нешан,ии калтуудентун, кампол н,омтапиш. Пу тахана чейна хыл,антун, дюмахаты н,айвамантун, мэты чупей чикехена мансл,анитон, н,окна пин дюл,каштут,. Мел, дюл,кикана кал,ясамын, чел,ыы хома шоньшахана субботникхантон, томай. Н,айвататон, н,ука – хыл,ан, дямпхана н,амышей кампол мятутун, улицетун, кайван н,ычимай. Чупей чикен томы кал,тантун, чел,ыы нэхэмтун, ниш хомата н,айван,аш.  Надежда Казымкина – депутат Собрания депутатов МО с. Халясавэй. Чуки субботникхананаа молодёжный советхана мэна н,ашки тадямэн.а, чупей кал,тана организацихина мансл,ана коллектив, общественник н,айван,а, депутатуна. Дёльше хомна чупейнантун, мансл,ан,а. Улица «Ненецкая» нимича переулок «Центральный» каша чупей дил,ишатма кал,тамаа вылтан,ама. Вихиняди чуки дил,ин, хустыкна Кал,ясамымаа кампулта дин,кумты.  Тотун, мансл,ани организациимна кал,туудемтон, вылтымпитон,ш. Таньше н,окна н,айваши пытун, вихинянтон, дёльче хома. Кампулта дякута калтуудехена дил,е, ниудехенантун, дятэл,ьш, чупей чикехена дил,ина нешан,кна хома, чикен томы нятун, вин каамнай.  Анастасия Пяк - член Совета молодёжи при Главе МО с. Халясавэй Хыл,ан, дямпхана тона улицахананаа кампулмаа хомна н,окмай – пай копа, ныди н,ал,кампой кампол. Касама, ни н,ашки, н,ал,кампой нетун, - чупей н,айван,а. Тан,ичун, дямпхана н,уп тал,ям кал,туудемаа вылташтонн,ама, кампулота н,омтахадя – кал,ьна нина чикехена нал,тамантун, мэт. Н,айвана нена чуки дял,ян, н,ука н,айтаны - хомна майдям.   Дил,ишаттун, кал,тантун, кампол чупей номтадятун, - тан,ичун, дямпхана вот кимяхал,т кампулу пихиня нидя модюпю. Ныди кал,ту шел, н,у Калясамэхэна пу тахана каникулыхынантун, мэна н,ашки н,айвашту, нюча кампулу н,омтапёта. Тал,ям тан,ичун, дямпхана мансл,амахататон, н,ашкяэ кынсума няна веш нямашту – тайня школан каймянтун, нел,ьня тал,анатун, панытатун, тэмтахалешту. Хомна нумуна дюпямомахаты кал,тантун, чел,ыы улицетун, кунтаны шанат тэмсу кул,кал,и веп н,амтампё чепьны."
https://vk.com/wall-173849556_267,
https://vk.com/wall-173849556_266,"Тэшипёй диԓиши нимыта пиԓас. Сергей Лякатович Пяк пон чахатата выӈкна диԓимы. Ӈашки ӈяпдянта пон каԓита мансԓаштомай. Дилта вайсыко хомана минԓемыта. Пуша няӈи ничь хомана ватапё ԓуп вин камольч диԓиӈаханш. Пыта ӈуп дяхананта ӈамчута вайсыко ниӈа, пон чахатата дямалана нешаӈ. Сергей Пяк хомана каԓита мансԓаманта деэмня пу тахана хома патаԓт камаштуш. Танякуй похона ӈай округна ӈаԓка веԓвы медальтата «Заслуженый работник сельского хозяйства» миӈаш. Четаӈ Сергей Лякатовичи манԓе пеншихина мэӈа, чикехана ӈу тамна ӈашки нятапё Ету яхахана каԓита манслашту. Понанта ӈашки ӈаймяханата вайсыко тэсамы нешаӈ ӈаймы, таԓям тышипёй кадюмахатата пон танямна вивинташтомай. Каԓитапта ӈу пон каԓьта тыудета падиԓман хаштомай. Шанат пуӈ чики вимта вивимэта. Куше тат неԓьняӈ ты падеԓьш мансԓаны, куняна, ӈамы дяхана тыта ӈисым падиԓты – чики шеԓута чупей нельчут вихинянта тасԓамыта. Тайня 2016 похона ӈашкяԓка каса нянта няӈи вачеч ӈопт тасԓахадя ты падиԓта няхатач каймэхэӈ тэтачь пюԓиши. Шан тым чики няхатач мячинсэмэхэӈ куки тычи ӈай тэмтамэчь. Таԓям пу тахана, навэткунан тыудечи ӈоктамай. Четаӈ манԓе Сергей Лякотавичи тэта ӈисы каша хампԓяӈк дю мян (50). Вайсыку ӈяпта ӈотнаӈ пу тахана няматаԓакуԓма дяԓяхана ӈашки поӈкна ӈайтаԓёши мянаԓьшту. Каԓпюԓ кяв няна диԓина нешаӈии чупей вайсыком хомана падиԓятуӈ. Пон чахатата дянакомна диԓештомай. Ӈаԓтана нихита ӈу чета Сергей Лякатовичи маньшту – Неши дилта кунтаны дянакомна диԓины, кимям ни пааԓтан. Вимта хомна мэта неши неԓьняӈи дилмта каԓита шеԓтапита. Ненымана няудемта неши нятаны, няшипёди неши диԓиши димумты. Сергей Ляатовичи чета нита нюудехе майпи - пуӈ дямпхана нита пон мята някумна дятэԓьшту. Чета каса нянч няни тыудеч ԓэтпихиӈ. Навэткунан ӈай ӈокта тыудечи вивидяч."
https://vk.com/wall-173849556_265,
https://vk.com/wall-173849556_264,"Школамта хома шоньшахана вивхаԓята  Таԓкахай школа -интернаты маня Пюԓ дяханана пиԓи неԓьня шеԓтамы тохоԓко мэта мят’.  Чуки похона шитчет’ дю” мат’ пота кайны. Таӈок по” дямпны ӈука нешаӈ ӈашким ватаӈаш, тохоԓаӈаш. Кукитоӈ мансдяӈ дет тохоԓко хитамахататоӈ каԓьтуӈ школаханантуӈ ӈашки падеԓьч, тохоԓампё мансԓана”, ӈоптоӈ Таисия Хыльпяковна Анагуричи. Нюча ӈашкиуде немятаԓям падиԓдята, пишаньш, хома ватахана пон нянатоӈ мунушту. Таисия Анагуричи ӈашкиудета группахананта ӈука, тэхэна” мэна”, каԓитана” нешади” нюуди” падеԓьчту, тохоԓкомантуӈ мэт неԓьчена похонантуӈ выӈкат томы”. Таисия Хыльпяковна дёԓьче вивӈутута, чиԓьний ни, пыта понанта ӈупчики Таԓкахай школа- интернатхана тохоԓкомы, диԓимы, таԓям интернат дилым хомана чедимяӈата. В 1969 похона тохоԓкоши томай, таньдёԓьчкана диԓе, тохоԓко мэчитуӈ мятутоӈ тотуӈ дяхана, каԓват шича’ маԓхана ӈаймай”, столовэтоӈ ӈай дяхаӈ ԓаӈкхана нумай. -Таньдёԓьчкана машен’ кан”, автобус дикуш”, таԓям куԓкаԓи чешчахана чики мяту” подюмана маня” дяташ дятэԓьчтумаш”. Интернатхана ӈука дилхана таԓана ӈамыма” дикуш, комнатаханана шичаӈэ ӈуп ваавхана конёштумаш. Няхамты классхана мэмаханана чукян «Юный геолог» нимича мят’ тоӈамаш, таняна няпту хомаӈяштуш. Мань неԓьчеэй учительницади неша неш - Анна Яковлевна Пантелеева, пыта’ куптаӈ, дилта дямпан школа-интернатхана мансԓаӈаш. Понанта маня” тохоԓко топнана” лусаӈ ватам дехеԓаштумаш, тайня учительницама нешаӈ ватама нянана” мунуштуш. Воспитательма -Любовь Павловна Михаленко, деԓьче хома неш, пётуԓпата ӈу, чуув шичина” падиԓяш».  Тадяай нянантуӈ мансԓамы” - шичитуӈ падиԓмы”, тохоԓампюмы” хома вихиня Таисия Хыльпяковна вивхаԓьчтута. Ӈашки хомана падиԓмантуӈ камна, луши’нетоӈ” нянатуӈ дилыӈ нямна мунуштомай”, куԓкаԓи дилант таԓана мансдян шичитуӈ тохоԓаштомай”. Таньдёԓьчкана интернатхана диԓина ӈашкиуде” ӈамыԓи ӈамыдётоӈ каԓтуӈ ӈутахантуӈ, ӈэхантуӈ шелташтутоньш, маньшту Таисия Хыльпяковна. Классыхинатоӈ дежурствам шеԓташтомай, тайня каԓитуӈ ӈашкиуде” шаӈкмян тохоԓко, диԓе мэчитуӈ мятутоӈ выԓташтомытуӈ, масаштомытуӈ. - «Урокана шеԓтамана неԓьня мансԓа кяштумаш. Ӈаԓка 7-10 классхана тохоԓкота ӈашкяэ” совхозхана, рыбзаводхана мансԓаштуш. Шича’ час мансԓаштума”, тайня интернатан тоштума”, урокана шеԓтамана мэт. Кынсуманяна шичина” ту’ ӈанохана -катеркана тыхуԓьч канаштуш. Тайня чики тэмына” ӈочина” пеԓь рыбкопан миштунаш. Мансԓа” комына” веш’на” ӈуп няхана паташтутоньш. Маня” чики веша’манана” няӈна” таԓанатма тэмташтумаш. Ӈупмэмаӈ проигрователь, пластинки тэмтаӈамаш. Четаӈ, чуки ноптухуты тохоԓкота ӈашкяэ” таԓям ништу мы. Пытоӈ маня” понана нятна хомана диԓиӈа, куԓкаԓитуӈ интернатхана тадя”.  Школам хитаԓамахата Таисия лекаԓӈя тохоԓко Хаԓяӈкаԓтан кадяш. Тайня чики мансдя вихинта нимай каам, таԓям ӈуп пуӈ тохоԓкумахата педучилищан каймай, таняӈи каԓтыхина ӈайта. Нюча ӈашкиуди” падиԓмаӈ няӈ ӈайта мансдян тохомахатата дяхата Таԓкан тоӈаш, тайня «Белочка» нимича садикан мансла чепьӈаш. Чикиӈ путы понанта каԓьта тохоԓкумата школа- интернатханта кадяш -нешади” н,ашкиуди падиԓта воспитательӈя. Четаӈ манԓе Таисия Хыльпяковна шича’дю” шича’ пуӈ таняна мансԓа, ӈопшеԓы мансԓамата стажта няхаԓ’дю” няхаԓ пу. Хомана мансԓаманта деэмня шанат патԓота, ӈаԓка веԓву мимы тадя. Таӈок по” дямпны ӈука ӈашким ватаӈаш. Четаӈ пыта понанта немятаԓям падеԓьчтомыта нита” тотуӈ хома нешаӈ’ӈя кадя, кукят мансԓа”, кукитуӈ мансдяӈ дет наӈича ӈалка каԓтыхина тохоԓку”. - «Шича’ дяӈкня группахана мэӈаташ, нянай мансԓамы няди Надежда Федоровна Мелешко, чикехет Ирина Ивановна Пивоварова. Ӈашкайна” дёԓьче хома” ӈашкяш, хомана тохоԓкуш, вайма шеԓу ништуш мэс. Маня группама пон хома патаԓт камаштуш, ӈамыԓи шеԓкна пон ӈайвахан канаштуш. Поведенитуӈ ӈашкайна” дёԓьче хомаш, ништуш пят’. Мань падиԓмэй ӈашкяэ” чупей хома мансдяхана мансԓа. Четаӈ тошту чукян, шичина” манысодяшту, хома шоньшахана мунуштума»  Четаӈ неԓьчеэй пуӈ школахана тохоԓкота” нюча ӈашкиудехена” Таисия Анагуричи манԓе хампԓяӈк пуӈ мансԓа. Хомана нешаӈ ватам чедимянаханта шата таняӈи мэмай, пюнԓаштота” нюча ӈашкиуди” меԓ деты дилант тохоштомаӈ мэт. Пыта нита” хомана, немятаԓям падиԓдята. Нешаӈ ватамана няӈтуӈ мунушту, нешай шанакохона нянатуӈ шанакошту. Таисия Хыльпяковнаӈ ватахана, чуки ноптухуна выӈкат мэна нешади” ӈашкиуде школан топтоӈ манԓе ԓусаӈ шеԓ каматампёшту. Кукиты” патнамам, тонԓакомам чедимяшту, ԓусаӈ ватамана хомана мунушту”. Чикита дёԓьче хома, меԓ ӈашкиуде школаӈ дилант тохошту. - «Нюча ӈашкиудехена мансԓама хома. Няймы чикита вайма, нюудена” нешаӈ ватам дехеԓашту, поӈктатоӈ 2-3 ӈашкиуди” каԓьтуӈ ватамтоӈ чедими”, ӈыдитоӈ чупей ԓусаӈ ватамана мунушту”. Нешаныхитуӈ, немяныхитуӈ маньштума” - ӈамэ нюхуната” нешаӈ ватамана ништута мунус, пыта камнанта кимя шичитоӈ каԓьтуӈ нешантуӈ ватаны тохоԓаны».  Нешади” нюуде” мятуӈ камна кашем’дю” диԓиӈ тохоԓкоши мэшту”. Выӈкат мэна ӈашкиуде” Таисия Хыльпяковнам немяӈ, катаӈ деэйӈя падиԓятуӈ, пыта пон кявханантуӈ мэшту. Майпёптуӈ, ӈамытуӈ куше кайпы” неԓьня няӈта нита” маньшту”. Таԓям четаӈ школа- интернатхана тохоԓкомэ” ӈаԓмахататоӈ таняна мэмамтуӈ, интернатхана диԓимамтуӈ дилмтоӈ хома вихиня вивхаԓьчтутуӈ.  Лариса Айваседо патмы"
https://vk.com/wall-173849556_263,
https://vk.com/wall-173849556_262,
https://vk.com/wall-173849556_257,
https://vk.com/wall-173849556_256,"Татва Нумтохот тяԓяӈ теԓь тет тятаԓтатян. Не’ шай’ тятынԓама ӈота’кум конӈан, кысымнанта канатиԓ.Тиӈ’ку катюты, в’инт ка’амнытян.Кой’ помна, то’кущи’ ԓаӈкмана ӈота’ кутим пон нётатиԓ. Тя’куӈ матхана пятта катяԓ конӈан. Хомана хыӈиԓтин, тетку татя ӈайты. Пы’ттаамт н’иптаԓампё’,шайтамт пиԓитин. Тя,куӈ чеӈат, неԓтант тятна, пиԓшампой касамам маны’ таӈан. Тамна ча’куна тятнаханта шохона мытиԓ: «Шатяй пиӈо! Шайнсотё’!». Манты: «А,ӈамыӈ, татя мэвон’! Шой тыԓа. Тата’, шайхатант шайӈкат». Тамня миньш, катяԓта тян нюхуԓты, пыԓям ва’таны. Кыԓанаӈата, тявсан патаԓтаӈата,паԓытамы каԓям ӈамтӈачь.Шайтаханчь ковсутамт мэ’ты. Тань Тёԓшкана вихинянт мантӈан: «Катԓю’, не’шай’ вача’мы,Татвам тятаӈат». Юрий Вэлла патмы"
https://vk.com/wall-173849556_244,"Приветствую всех! Нужна конкретная помощь, перевести на русский язык такие слова, как: ""вэл,а"", "" хыльмик посама"", ""нонаптат"", ""топа ний"""
https://vk.com/wall-173849556_228,"Друзья, спасибо за критику, это прежде всего говорит, о том, что мы работаем. Вчера из-за технической неполадки мы выложили газетный вариант текста, соответственно некоторые буквы, которые мы печатаем на страницах полос Ӆӆ - Z Ӓӓ - X Ӭӭ - C Ӥӥ - V они не видны . Еще раз надеемся на взаимопонимание. Текст о фермере изменен.👇🏻"
https://vk.com/wall-173849556_219,"Неша ты ватапи – ты нешан, дил чуун, падил,я. Енкся Пяки понанта ӈашки ӈаймянта пон выӈкна диԓештуш, ты падиԓта ӈе «Верхне Пуровский совхозхана» четдю ӈуп пуӈ мансԓамай. Каса нюхудёта нянанта ты падеԓьш ӈалмэхэӈ - ниудета таԓям чета выӈкна нянанта дилештухуӈ. Тыудетуӈ тадямэнаны крестьянское фермерский хозяйствам ӈокна шеԓтамай. Тальча крестьянское фермерский хозяйствам шеԓтамантун, неԓьня Енкся Пяки нита няш, мят чеԓсамын, шанат диԓиӈ вивинтоԓмай. Чикинтуӈ маԓны непойӈ чена 2017 похона шелтахаԓемытуӈ. Енкся Пяк - Неша ӈайши пуняӈ, кадювантахана хома нив ӈа – ӈаԓтана ӈашкехена чуки фермерский хозяйстватоӈ. Нятакоматуӈ таԓа, чахи фермерский хозяйстватуӈ нятапёта хаԓяӈкаԓват няӈат мэна. Сергей Пяк – глава Крестьянского (фермерского) хозяйства. Тым падиԓкама мансдята хаснив. Ӈоп тохомахат ӈамыта выни тадя. Главное ниш нийнай. Неньшаԓкама неньшаԓ если таняӈ хаш. Ӈаԓкахамата дику. Терентий Пяк – начальник Управления по делам КМНС Администрации Пуровского района. Крестьянский феремерский хозяйствам шеԓ,таши хомата таԓьча – поддержкам няамны Салехардхат, районхат. Веш няамны тэта дет тасԓёта, тыта биркахана шеԓтаны, тонԓанайтуӈ. Тайня тэтта миԓтаман хапта ветеринар няӈта туты, манытайта тайня неши тэта ӈамше хомна миԓтатдята. То есть каԓчёчи ни пиԓют мансдята закон нямна мэтӈата. Маня Пуровский районхананаа таԓьча крестьянское фермерский хозяйстватоӈ пиԓи нельчеэй нычимы. Ноп шеԓы ӈисытоӈ дёнаԓкаты ваӈа – чупей тонԓамы, кавутоӈ биркахана чупей шеԓчаԓмы. Пу тахана ты лекԓыы тонԓаштутуӈ ӈамышей дечахат тытоӈ шичиԓ пёштутуӈ. Ӈисынтуӈ ӈявшат дяханантуӈ нятантуӈ хома ӈяп ӈотнаӈ тэтуӈ ӈамԓат ӈу тэмташту. Чета ӈыдюмш нумаа пяӈа, - таӈичуӈ дёльшты тыудетоӈ купта ни кян. Таԓям неԓьшут тэтуӈ комбикормат ӈукампоймана хыԓантуӈ пеԓинаны тэмтамай - ӈоп шеԓы шича тоннԓаха. Деняԓ ӈука патԓы ӈомта, шеԓта ни таԓа. Няймы неши тэта ӈукампой ӈайты, нячита няханата хома шоньшахана тат неԓьняӈ диԓины. Маай неԓьчеэй няна хомна вивинтоԓьш таԓа – тайня шԓтапё крестьянское фермерскийм хозяйствам пяхаԓетӈата. Андрей Пяк патмы"
https://vk.com/wall-173849556_218,С праздником нас!
https://vk.com/wall-173849556_217,
https://vk.com/wall-173849556_216,"Ты” падиԓта –выӈкай дилм ԓэтпёта  Совхоз «Верхне-Пуровский» -шитчет’дю” хампԓяӈк пота кадя. Таӈок пу” мата хомана мансԓамата нешаӈкат ӈа. Николай Илекувич Пяк кашаԓи чет’дю” пуӈ «Верхне-Пуровский» совхозхана ты” падиԓьши мансԓаӈаш. Неԓьчеэй нешанта няампёта ӈисын мансԓа чепьмахананта хампԓяӈк дяӈкня пота ӈаймай. Нюча ӈяпта’ӈу выӈкай мансдямта хомана минԓемыта. Ты” падеԓьч нета” нятапёштомай, нисым ԓэтпё пиӈ вештомай. Таньдёԓьчкана нешаӈи” чукиӈ шеԓ минта” веша” кану” выштоса мэс, дяташ, тыӈ канхана тытоӈ ӈомтапёштутоньш. Шан’ пуӈ каймяхаты нешанта няампёмы ты” ӈисым пыта Николайӈя ӈутаханта совхоз веԓвы” каамԓаӈатоньш. -Таньдёԓьчкана тэхэна” мансԓаӈа найши мансдяма шеэмӈаш. Хыԓаӈ чешчахана”, таӈичохона дячапётахана” тыӈи” писамэй велаштунаш, халаку” падиԓтаны”. Ты” канунта” тадямэштумахана, ӈуп похона шанат дю” ты” халако” каташтуш. Чикиӈ камна нешади падиԓта тэӈи” диԓьшаӈкна кяштуш, таԓям мансдяма неньшаԓ ниш’ӈа, маньшту Николай Иликувичи. 70-80 похона” ӈай деты шеԓ hычимяш – тытуӈ шехеэ чидюмаш, пдицы ԓуши буроводю ӈамтампюԓананы. Чикехана’ӈу Николай Пяк минԓена ты” нисы путахана хома патаԓт камаштуш. Николай Илекувич хомана мансԓана, ватамта няампёта, вивӈутута руководитель ӈаймы. Таԓям ӈашки ӈаймяхананта веԓвута коммунистический партин няамӈатоньш, тайня депутатӈя мэӈаш. Таньдёlьчкана куԓкаԓи мыԓхана – съездхана, конференцихина, собранихина тышиняӈи ӈаԓка каԓтыхина канаштуш, чуувна выӈкна диԓина нешади” диԓыӈ нямна ӈайта вачи” веԓву” каха” тэвԓаманта мэты. -Хомана ӈисыма камоԓьчтуши нешадей няампёмахана, тайня чики няай поӈкты мань шиий, ӈашки ӈайтахай мэн, партин няамӈа. Чикехяты конференциимна шиий дятыԓаштуш, Хаԓяӈкаԓтан, Тюменян таԓапата кяштуташ. Детԓиӈ чики ԓуши помна дятэԓьштуташ. Таняна ты” нямна ӈайта, нешай выӈкна диԓини дилыӈ нямна ӈайта вачи мэштуташ, совхозхат патаԓ таштуши”, таԓьч тонԓапётӈат.  Шан пуӈ чена Николай Пяк няампёмыта тыта” нисым деԓь кайканта Александр ӈутан каамԓаӈаташ. Чики ӈисыхана кайканта камна, чет’ каса нюта мансԓа. Пытоӈ ӈупчики чиԓьний неша”, хомана мансдямтоӈ минԓеӈатуӈ. Шанкмян выӈкна ӈайта мансдян нешатоӈ шичитоӈ тохоԓаӈаш. Николай Илекувич четаӈ манԓе пеншихина мэӈа, чикехана’ӈу тамна выӈкна диԓе, тэхэна мансԓана hашки” нятапё, тапатампё. - Тэхэна мэна мансдята шеэмӈа, чикехана’ӈу четаӈ ӈалтана ӈашкяэ хомана мансԓа. Маня куше понана ӈаԓка нена шичина тапатампёштоса, таԓям шичитоӈ тапатампёштума.  Совхозхана мансдята наԓкамана шеӭмӈа, таняна мансԓана куԓкаԓи вайма нумкна пихиня ӈайвашту. Ӈаԓтана ӈашкяэ шата манде хомана мансԓашту. Николай Пяк ветеран Ямала и труда, хомана мансԓаманта деэмня шанат веԓву” мимы” патԓота” - грамотита, дипломута, благодарственный письмута тадя. Таԓьча Николай Иликович тооԓа, хомана мансԓана, диԓина нешади” чуувна выӈкна тадямэнаны” –ты” падиԓчи” дилы пон минты. Вын,кай дил тадяӈайты – чикехана ӈаԓтана ӈашкяэ маня” нешаӈя дилма”, культурама, ватама нитуӈ дюԓан.  Лариса Айваседо патмы"
https://vk.com/wall-173849556_215,
https://vk.com/wall-173849556_214,"В этом году старейшему предприятию Пуровского района совхозу «Верхне - Пуровский» исполняется 85 лет. Совхоз прошёл большой трудовой путь, его историю на протяжение 85 лет создавали люди – славные труженики сельского хозяйства. Они были и будут гордостью всех побед и достижений «Верхне-Пуровского». Сегодня своими воспоминаниями о прошлом поделится ветеран Ямала, ветеран труда Альва Пяк.  - Белый туман над тундрой, скрип снега, фырканье оленей, клич пастуха. Олени, то идут вереницей, то бегут толпой, заполняя просторы тундры, это красивое, захватывающее зрелище. В свое время, мы - оленеводы, следуя за тысячным стадом, преодолевали сотни километром пути. События полувековой давности остались в памяти навсегда, годы работы в совхозе «Верхне-Пуровский» для старожила Пуровского района были лучшими. Альва Пяк родился в семье лесных ненцев Панхи, его родовые угодья расположены в окрестностях города Ноябрьск. Детство Альвы Игрумовича пришлось на страшные годы Великой отечественной войны. - Было очень тяжело, на продукты вводили норму, хлеб давали на три месяца, норма не работающего человека - три буханки в месяц. Так и жили, много работали, мерзли, недоедали. Начал работать ещё совсем юным, в годы войны мальчик Альва помогал взрослым: за оленями присмотрит, невод поддержит, дрова и воду натаскает. Отца, в какое время, рядом не было, его вместе с другими ненцами, посадили за убой оленей, принадлежащих колхозу. - У многооленных ненцев изъяли оленей для колхозов, где- то голов семьсот набралось. Зоотехник сказал: «Пока просчёт животных не провели, можете забить одного не упитанного оленя на еду, а я поеду в Тарко-Сале». Председатель колхоза Ийа предложил забить ещё по одному жирному оленю, успокоил всех, что животные не просчитаны, их точное количество пока не уточнено. Так и сделали, а после этого, всех тех, кто там был, арестовали. И отца моего осудили, за то, что помогал брату ловить тынзяном оленей.  «Позже, когда началась война, всех осужденных ненцев, взяли на фронт. Дядя ушёл на войну, а отца оставили, но поставили условие - работать на власть и передать всех оленей государству», вспоминает дедушка Альва. В тылу трудились все и взрослые, и дети. - В Тарко-Сале изготавливал дрова для топки парохода, был тогда ещё маленьким, 9-летним мальчиком. Мама и братишка Лёня находились рядом со мной. Мама загружала в нарты дрова, сверху сажала сынишку, и так ехала, а я сам управлял упряжкой. В то время пароходы работали на дровяном топливе. Дрова доставляли до берега, складывали их вместе. Потом вернулся отец, война закончилась, наступил День Победы. Учиться в школу единственного помощника родители не пустили. Работы в тундре хватало и послевоенное время. Колхозы Пуровского района брали повышенные обязательства по заготовке мяса, рыбы, дикоросов и пушнины. К 10 годам Альва Игрумович знал все тонкости традиционных промыслов: пас оленей, рыбачил, охотился. Вместе с отцом возил грузы и почту. Было тяжело, сил не хватало. Особенно трудно приходилось в морозы и в жару. - На оленьих упряжках доставляли из Тарко- Сале до Вынгапура на факторию грузы. Там продукты и товары выгружали на склад сами. Показывали продавцу накладные, он смотрел, какой груз и сколько привезли, отмечал, что всё доставлено в целости и сохранности.  В 15 лет Альва Пяк вступил в комсомол, стал полноправным колхозником. Юношу сразу оформили на работу в бригаду сенокосов в колхоз им. Сталина. Потом предстояла другая работа – заготовка леса и возведение деревянных домов. В 17 лет Альва Игрумович начал трудится пильщиком. Рабочих рук не хватала, брались за любое дело. В то время не было техники, стройматериалы 6-7 метровые брёвна таскали вручную. - Из Пурпе возили стройматериалы, шести - семиметровые бревна. Пиломатериалы были толстыми, едва могли обхватить. Раскалывали их пилой, укладывали, потом таскали их на носилках, если были слишком тяжелыми, привязывали веревкой и так тащили до берега. А там из них укладывали плот и так по воде переправляли до Тарко-Сале. Здесь тоже сами выгружали на берег, тот, кто принимал их у нас, обязательно измерял. Отмечали, сколько изготовили и какую сумму денег должны получить за работу. Тогда все жили дружно, помогали друг другу. Если приходил какой-то груз, на его погрузку выходили все - молодежь, старики, подчиненные и руководители. К 19 годам Альва Пяк был избран членом правления колхоза имени Сталина и переведен на работу рыбаком - охотником. Чтобы выполнить план по добыче «живого серебра» приходилось ездить за сотни вёрст. - Когда вырос, брался за любую тяжелую работу. Ездили рыбачить на Каменную гору, своя бригада у нас была. В то время руководителем колхоза был Слободков Андрей Игнатьевич. Неводили на Пуру, на песках, добыли рыбу, улов сразу доставляем на весельных лодках в Тарко-Сале. Знал все тонкости рыбацкого дела, умел косить сено литовкой, пилить ручной пилой. Альва Игрумович был ответственным и дисциплинированным работником, поэтому руководство совхоза «Верхне - Пуровский» доверило ему одну из оленеводческих бригад. Несмотря на сложности, которые тогда возникали в отрасли, бригада Альвы Игрумовича добивалась хороших показателей в сохранности оленей, и всегда была на хорошем счету. За свой труд ветеран Ямала имеет различные награды. Оленеводству Альва Игрумович посвятил более 30 лет. Уходя на пенсию, хорей бригадира передал старшему сыну Юрию. - Я всех своих сыновей научил к жизни в тундре. Они знают, как пасти и приручать оленей, умеют мастерить. Сами делают нарты, лодки, знают все тонкости изготовления предметов быта и промысла. Альва Игрумович славился не только своим трудолюбием, но и мастерством в изготовлении ненецких тынзянов, нарт, охотничьих лыж и колданок - рыбацких лодок. За свою жизнь старейший оленевод изготовил немало добротных вещей. Делать своими руками предметы быта и промысла, вынуждала сама тундровая жизнь. Мастерил не только для семьи, к нему -самобытному мастеру, земляки обращались с заказами со всех стойбищ Пуровской тундры. Взаимовыручка всегда была присуща ему, сыну кочевника. Сегодня в тундре и поселениях жизнь стала лучше, в магазинах есть все товары и продукты, оленью упряжку в тундре заменила техника и это «хорошо», отмечает дедушка Альва. - Сейчас хорошо, стали ездить на «буранах». Захотел поехать до Харампура или же добраться в Ханымей - сел в машину, надо ехать в Сургут – поехал на поезде. Тепло, комфортно, а раньше ночевали в пути под открытым небом, мерзли. Чтобы не заморозить детей, и быстро добраться до Тарко-Сале, мне приходилось ехать день и ночь, без сна.  Альва Пяк вместе с супругом Ухолямой вырастили и воспитали 12 детей, все они достойно трудятся в разных организациях и предприятиях Пуровского района. Сейчас Альва Игрумович радуется внукам и правнукам. Счастьем в жизни старожил Пуровского района и ветеран Ямала всегда считал благополучие семьи и уважение земляков. А это у него было и есть. Лариса Айваседо, фото автора"
https://vk.com/wall-173849556_213,"Вот провели день оленевода в Тазовском районе поселке ""Антипаюта"""
https://vk.com/wall-173849556_211,"«Шаӈкмян хома ӈамэ -ӈашкиуди дет ӈайты» Каԓпюԓкана ӈайта садикхана «Росинка» шеӭв группатуӈ, ӈоптоӈ каԓтыхинантуӈ ӈа, ӈыдитоӈ ӈай - мат’ кочевой группатоӈ выӈкна нешади” ӈисы”хана мансԓа. Таняӈи ӈопшеԓы чет’ дю” шитчет’ ӈашкиуди” канӈа”. Ӈашки” падиԓьши неша” ни” мансԓа”, хомана выӈкай дил чедимяна”, ӈуп группахана шича воспитательтуӈ. Таняна мансԓани” ватахана” ӈашкиуди” хампԓяӈк час дёԓьчат садикихина мэшту”, дяԓяӈ деԓьня ӈамуԓмантуӈ мэт немяныхитуӈ кяшту. Садикатуӈ мякна” тохоԓко мэчитуӈ патԓотуӈ, шанакутуӈ ӈука, телевизартуӈ, дивидитуӈ тадя. Пихиня мятутуӈ кявхана пыӈкидётуӈ ӈыты, вадяко мэчитуӈ тадя. Каймы пона таӈичохона шича кочевой группахантоӈ деты интерактивное оборудовании ӈамтаӈаш. Ӈашкиуди” таԓьча ӈинԓи ӈамэхана тохоԓкоши” хомана майпёшту”. «Росинка» садикантуӈ веԓвы Людмила Казымкина маньшту: «Выӈкай садикихина мэмы нешади ӈашкиуди хомана школаны каматаштут. Четаӈ ӈай таԓьча вильта, деты оборудовании выӈкай кочевой группахатуӈ ӈычимахаты, ӈашкиуди” школан томантуӈ дёԓьчкана, тадёмшей хомана тохоԓкоты». Выӈкна ӈайта садики” ӈашкиуди” школан дет тохоԓампюмантуӈ камна, ненэй нешади” ватам, диԓивсум ԓэтԓымпи”. Таняна мэна ӈашкиуди” поӈкнатоӈ нешади” кынсу” тохоԓампёшту, шутпяԓсу мэшту, шанакошту, каԓьтуӈ ватамантуӈ мунушту. Музыкальный руководительӈя «Росинкахана» мансԓана Владимир Казымкины маӈьшту: «Выӈкай дилтуӈ, нешантуӈ ватам дюԓмантуӈ тайхана ӈашкиуде таԓям тохоԓампёштуна. Пытоӈ дёԓьче пимши, хомана кынукошту, таԓашшту» Понантоӈ выӈкна таԓьча садику - мят” дякумахана, нешади” ӈюуди” немянатуӈ ӈайвананы, куԓкаԓи вайма нумкна, маныдевтамыӈ пихиня мэштуш. Четаӈ ӈай нитуӈ маныдена”, тохоԓампюта” тадямэнаны” - шан немянатоӈ деэмнятоӈ ништу тэтан. Каԓпюԓкат куптана ӈяптуӈ ӈу, ненэй мякна ӈайта группетоӈ «Росинкахана» мансԓана” пон вэтапёштутуӈ. Таԓям нешади ӈашкиуди каԓтыхина диԓина” нятуӈ шеԓ - куԓкаԓи конкурсхи” шеԓтамайтуӈ ӈамыдётоӈ ӈайтапташтутуӈ. Тайня таньше мэши ԓусан шеԓт меԓ тохошту, школан хомана каматаштут. Навыты ӈай, деты садик Каԓпюԓкана наймяхатоӈ, путана похонантоӈ, тохоԓко каймянтуӈ неԓьня, таняна мэштоны. Деты каԓтыхинантуӈ мемытуӈ садикатоӈ дёԓьче хома, дюпа. Мятута” моӈка” ӈаԓка, куԓкаԓи ӈамыдёта тадя ӈашкиуди” диԓишат, тохоԓкомаӈ дет тонԓюта. Садикантуӈ веԓв ватахана, четаӈ таньдет ӈайта патԓотуӈ шеԓтапи”, чикитуӈ дёԓьчимахататоӈ, деты” мяту” манысаԓта” мамп -мяԓа хома, чикехена «Росинкахана» мэна” таняӈ дямтанадят. Лариса Айваседо патмы"
https://vk.com/wall-173849556_210,
https://vk.com/wall-173849556_209,
https://vk.com/wall-173849556_208,
https://vk.com/wall-173849556_207,
https://vk.com/wall-173849556_202,"Спасибо,что читаете нас."
https://vk.com/wall-173849556_200,
https://vk.com/wall-173849556_195,"С 8 Марта всех женщин! Хома дилӆа ӈиди, нинюта канэӆ, нита мунута намтоӆштодя, кимя ни кыдипю, кыдипё кидита, хома вяпан тӓвтида, хома мят чеӆхана кидита, кыдипёта ӈай, вайсыку, нита мячинсэта тыди, вита ништодя вомта😉 пон дилӆа хома ӈӓдя ⚘💐🌷"
https://vk.com/wall-173849556_192,Поздравления от наших ребят
https://vk.com/wall-173849556_191,
https://vk.com/wall-173849556_188,
https://vk.com/wall-173849556_187,
https://vk.com/wall-173849556_185,
https://vk.com/wall-173849556_184,"Друзья, пишущие на лесном диалекте, я в Тарко-Сале, хочу пообщаться, жду с вами встречи в Ассоциации ""Ямал-потомкам """
https://vk.com/wall-173849556_183,"С днём родных языков, друзья!"
https://vk.com/wall-173849556_179,"Друзья,так давно не заходила в группу, которую создала для общения с носителями лесного диалекта. Я нашла своему вековому молчанию оправдание-мне нечего было говорить. И вот теперь, когда у меня есть результат, с полной уверенностью заявляю, что лесной диалект вышел на страницах ненецких газет ""Няръяна Нгэрм"" и ""Мынико"". И это будет каждую неделю, потому что наша газета еженедельная. Я очень надеюсь на вас, потому что без носителей языка проект просто заглохнет. Мне нужны материалы на ЛЕСНОМ ДИАЛЕКТЕ. ( о жизни, людях, оленеводах, рыбаках.......) все , что касается жизни лесных ненцев. Хочу выразить особую благодарность всем, кто поддержал идею, особенно Валентине Явид, Инне Пяк и многим, многим другим. Жду общения, критики, предложений."
https://vk.com/wall-173849556_178,Мы это сделали
https://vk.com/wall-173849556_176,Простой ненецкий
https://vk.com/wall-173849556_173,"Няхал, нэ маня"" н,айван,ама'ашь фестиваль'хана: Юлия Косоня, Андрей Кузнецов, тата мань. Институт севера нян,ат мэн,ама'ашь. Кул,кали"" нешай"" н,айвачи манын,а'ма'ашь, кул,ина н,у пыт'тана, тата мансдена н,ычимчен,а'ма'ашь няхана""."
https://vk.com/wall-173849556_169,"Чуки дял,ян, ДК Геолог 18.00 концерт н,айты 88 пу ЯНАО."
https://vk.com/wall-173849556_161,"Торова! Куняна кадята? Н,амы шел, шел,тапита? Шадят мунши мэнн,ама? Мунутан,ама?"
https://vk.com/wall-173849556_110,"Торова! Хомана ныптакудита шичча дял,ян,! Нихината купташун, шанакута! Шутпял,с, ванл, кольсу - тонл,ан,ата!!! Пимня дитысумпита!!!"
https://vk.com/wall-173849556_101,
https://vk.com/wall-173849556_86,"Дорогие друзья, на открытии краевой олимпиады по родным языкам встретила своих будущих авторов на газету ""Мынико"""
https://vk.com/wall-173849556_66,"Дорогие друзья, затрудняемся перевести слово ""доказать"" на ненецкий. Надеюсь на вашу помощь."
https://vk.com/wall-173849556_54,"Друзья, я сегодня немного в расстроенных чувствах😥. Дело в том, что я планировала уже с 1 декабря выпустить лесной диалект на полосе нашей газеты. Но, оно немного застопорится из-за того, что нет нужных букв у нас на шрифтах. Их смогут заказать только после нового года. Руководство, сказало, если мы будет заявлять язык, то это должно быть на достойном уровне. Я тоже с ними согласно, конечно могли ""Л"", ""Э"", ""А"" и галочками сверху в тундровом диалекте нет. Но наше общение, материалы останутся все в силе. Я очень рада, что лесной диалект подарил общение с такими прекрасными людьми."
https://vk.com/wall-173849556_53,
https://vk.com/wall-173849556_24,"Друзья, посмотрите как текст? Няна"" то'ол,ама нимыма"" н,а.  Ӈин чел"" нянта дедят"" маньшту"" ""пяд хасаво"", неша"" ӈу чики нятун, дет манты' ""ӈин чеԓ"". Ӈин чеԓ"" диԓиӈа ӈэԓ няӈы дяӈ маԓняна, тата неша'ӈи ӈай дячапёта дя'маԓняӈи дяӈ няна. Ӈин чеԓ"" чупей ты""падиԓта, неша'ӈи"" ӈай каԓитаӈа, шиԓши ӈука тэту"" дику. Ӈин чеԓ” ӈука"" мэман, ӈуп похона дёташту, тытун, нятат пюԓшту мюше, куптан кэ'шту"", неши' ӈай ӈуп дяхананта дётэшту"", куптан, ништу кай. Ӈин чеԓ тана' пун, выӈкна дилешту"", петаԓатун, ташта дику, тата неша"" пян, покна, ними выӈк' някуна дилешту"". Ӈин чел, касама"" нивидята ӈочакохот шеԓтамы ӈэшту"", кукитун, ԓата чеэм мэшту, ӈыдитун, ненэй нивидям мэшту"". Нешай"" касама' пон чахатата касамай нивидям мэты"". Чикинта камна, нешай"" касама век'хамам мэшту"" мюйта ӈыԓна. Тат хомана манэш, паны""дюна"", мюдюна"" ӈуп то'оԓсы ниӈа. Чикинта чена, праздник'хана нена"" маныпана хомана мадяштума! Чи."
https://vk.com/wall-173849556_19,"Няна"" то'ол,ама нимыма"" н,а. Н,ин чел,"" нянта дедят"" маньшту"" ""пяд хасаво"", неша"" н,у чики нятун,  дет манты'  ""н,ин чел,"". Н,ин чел,"" дил,ин,а н,эл, нян,ы дян, мал,няна, тата неша'н,и н,ай дячапёта дя'мал,нян,и дян, няна. Н,ин чел,"" чупей ты""падил,та, неша'н,и"" н,ай кал,итан,а, шил,ши н,ука тэту"" дику. Н,ин чел,""  н,ука"" мэман, н,уп похона дёташту, тытун, нятат пюл,шту мюше, куптан кэ'шту"", неши' н,ай н,уп дяхананта дётэшту"", куптан, ништу кай. Н,ин чел,  тана' пун, вын,кна дилешту"", петал,атун, ташта дику, тата неша"" пян, покна, ними вын,к' някуна дилешту"". Н,ин чел, касама"" нивидята н,очакохот шел,тамы н,эшту"", кукитун, л,ата чеэм мэшту, н,ыдитун, ненэй нивидям мэшту"". Нешай"" касама' пон чахатата касамай нивидям мэты"".  Чикинта камна, нешай"" касама век'хамам мэшту"" мюйта н,ыл,на. Тат хомана манэш, паны""дюна"", мюдюна"" н,уп то'ол,сы нин,а. Чикинта чена, праздник'хана нена"" маныпана хомана мадяштума! Чи."
https://vk.com/wall-173849556_18,"Друзья,всем удачной рабочей недели. Кто может меня порадовать интересными заметками на родном языке. На следующей неделе выходим на финишную прямую."
https://vk.com/wall-173849556_13,"Друзья, надеюсь, после первого выхода мы будем испытывать то же самое, что люди на снимке. Удачного дня."
https://vk.com/wall-173849556_8,"Друзья, те  кто дружит с грамматикой лесного диалекта они схожи с тундровым?"
https://vk.com/wall-173849556_5,"к сожалению, отправленные тексты будут редактироваться поверхностно, потому что я совсем не понимаю диалекта. Надеюсь, что со временем освою, если рядом найдется хороший учитель. Заметила есть сходство с тазовским говором, в некоторых словах. Друзья, жду комментариев. Пишите. И еще насчет фото, чувствую, мне придется приехать в Пуровский район, что сделать серию фоторепортажей."
https://vk.com/wall-173849556_4,"пока у меня есть время, поделюсь хорошими новостями. Во первых, это, наверное , самое большая группа по количеству подписчиков. (Шутка). Ну, а теперь к делу. выход на страницах газеты ""Няръяна Нгэрм"" и ""Мынико"", зависит только от наличия материала. У меня есть текст отправленный Инной Пяк , но этого очень мало. мне бы очень хотелось, чтобы материалы выходили на лесном диалекте каждую неделю с фотографиями."
https://vk.com/wall-173849556_2,"Друзья, я не знаю будете ли вы меня критиковать, но работая в газете ""Няръяна Нгэрм"", которая выходит на тундровом диалекте , я поняла , что лесной диалект у нас упушен, и поэтому первом делом решила включить тексты, заметки на лесном диалекте, тем самым сохранить ненецкий язык в целом. Самое главное я получила одобрение со стороны руководства нашего издательства. эту группу создала для дальнейшего сотрудничества. Очень, надеюсь, что мы с вами вместе это сделаем. К сожалению, пока что я абсолютно не понимаю текстов, которые получаю уже от авторов, но постараюсь исправиться с вашей помощью."
https://vk.com/wall-173849556_1,
