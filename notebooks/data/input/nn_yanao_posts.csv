link,text
https://vk.com/wall-147614552_6998,"‼‼‼‼‼  По просьбам наших подписчиков мы продлеваем сроки до 24 апреля. Результаты объявим 24 апреля в 14.30  ‼В преддверии 92-го дня рождения нашей газеты и дня Ямальских СМИ - 19 апреля проводим ежегодный конкурс совместно с Ассоциацией «Ямал-потомкам!», поддержанный Президентом Яунгад Э.Х. 📘 Предлагаем на выбор опубликовать фотографии под этим постом:  🔹с нашей газетой (где вы увлечённо читаете, узнаёте что-то новое, рассматриваете фотографии, рисунки!) 📖 🔹если же у вас нет фотографии с газетой, предлагаем опубликовать фотографии на тему «Рабочие будни оленеводов и рыбаков нашего округа» 📗 Условия просты: ➡фотографии сделаны в 2022-2023 году ➡фото должно быть подписано (где и когда было сделано, что или кто изображен) ➡самые лучшие фотографии будут опубликованы в номерах газеты «Няръяна Ӈэрм» и «Мынико» 📖 ❓количество фотографий не ограничено, важно только то, что они сделаны в указанный нами период; 📖 Самые лучшие фотографии будут удостоены призов: 📘 1 место - подписка на 2024 год газеты Няръяна Ӈэрм и приз Ассоциации «Ямал-потомкам!» 2 место - подписка на первое полугодие 2024 газеты Няръяна Ӈэрм и сувенир от Ассоциации «Ямал-потомкам!» 3 место - подписка на три месяца 2024 года газеты Няръяна Ӈэрм и приз Ассоциации «Ямал-потомкам!»  Результаты объявим 19 апреля в день рождения Ямальских СМИ. 📖 #Нам92 #НяръянаНгэрм"
https://vk.com/wall-147614552_7081,"Нерняӈы яляна’’ е’’эмня Сие’’ ниць иры’ 20 яляхана округна’’ ерв, Дмитрий Артюхов янда терха’’ лаханась. Интернет’ мутра’ сер’ пудана самляӈг по’’ ямбан’ манзара’’мида ваде’’ӈась. Нюртей вадада ява’’ лэтрамбади’’ нямна ӈась. Пыда тарем’ мась: «Теда’ таӈга нива’’ иле’’, хусувэй яля’ сидна’’ лэтрамбадина’’ нямна ибедорӈава’’. Маня’’ мяканана’’ мэнаӈэ сиддо’, таддикахад мято’ тер сямян ӈамгэхэна нядабабна’’ серо’’ӈа’’. Сайнорта’’ мякадандо’ ӈаха’’на мэ’’. Ӈадьбята мято’ тер маня’’ нядабина’’. Пыдо’ е’’эмняндо’ тарця’’ няд’’ма’’ ӈадимяць: ӈацекыто’ секцияха’’ мирци’’ ханаць пир’’ма; таӈы ныланавамдо’ тидхалембава; налог’’ салдамбава; юрист’’ няби психолог’’ нянандо’ манзарава; еси’’ няд’’мам’ няби лекар’’ сертификатм’ ня’’марпава. Ӈокханда тет ю’’ няд’’ма’ пир». Ӈамгэ’’ таславы серода таня’’, яна’’ тер’’ мал’’ намдыдонзь. Ненадовна ваде’’мыда илаӈганана’’ тарана’’ серо’’ нямна ӈаць. Мядо мимбава 2025 по’ ӈэсонд’ сидя ю’’ ёнар’’ тибей’’ мяка’’на илена’’ ненэця’’ едэй’’ мяк’’ илелтыд’’. Пудана самляӈг похона 10573 мяд’ тер’’ едэй мяк’’ ямдавыд’’. Сехэры’’, еся’’ хан’’ Ӈокханда 1000 километр’ пир сехэрым’ сулормы’’. 2023 похона 200 километрам’ сулорць тасламби’’. Новой Уренгойхана едэй тиртя ӈано’’ ӈамдолава ӈадимясь. Нядаӈгардахана няби Саляӈгардахана ӈэда аэропорт сулорта’’. Яна’’ тиӈгэвна мат’’ модульной аэровокзал’’ ӈадимы’’. 2023 похона Кутопьюганхана няби Шурышкарыхана тарця’’ сертаӈгу’’. Лекар’’ манзая Едэй лекар’’ мядо мимбаӈгу’’. Лекараха’’на тарана ӈаво тэвраӈгу’’. Несэй яхат манзаранадамдо’ ханда’’. Хуркари’’ мутра’’ ӈадимда’’, ненэцие’’ лекар’’ мят’ тэворма нензелмда. Ӈэрм’ тер’’ нива хаӈгурма е’’эмня едэй проект’’ ӈадимда’’. Хусувэй хибям’ нядабаӈгу’’. Ӈацекы’’ тохолкось ё’’, нюдяко’’ ӈацекы’’ мэлава’’ Хусувэй яханана’’ илена ӈацекы’ ил’ сава ӈэбта тара. Ӈадьбята вадёдана’’ ӈацекы’’ е’’эмня сямян ӈамгэм’ сертаби’’. Яханана’’ спортм’, тохолковам’, сенз няби мел’ ӈэвам’ минреӈгу’’, тикахана Ямалва’’ нерняри’ минда. Вэва’’ серкат лэтрева Ӈарка’’ марка’’на видео няд’’мяць харад’ поӈгым’, пихий илам’ маниеӈгу’’. Ервсипой’’ тирта мутра нядмята’’. Мер’ мимбада’’ харад’’ палытана’’ ед’ ӈадимда’’. Мале’ округна’’ тиӈгэвна тарця харад – си’’ив, тамна матм’ нэӈгу’’. Ту хабтабадина’’ ӈани’ нина’’ юрыбю’’. Пыдо’ е’’эмняндо’ 13 мядм’ миваць. Мал’’ сензӈэ, таӈга илевана’’ е’’эмня программа таняӈгу. Саць ненадумдавэда - «Ямал-100». 2030 похона Ямална’’ юр’’ поданда ханда. Тикы нерцю’’ ӈока тарана ӈамгэм’ серта тасламби’’. Яна’’ ӈарка соя’’ма’ яля ненадо яляӈэ толёда. Округна’’ тер’’ иландо’ тад нерня’ саваривна мима’ е’’эмня варемдо’ мэта’’. Ноябрьск няби Новой Уренгой ӈобтарем’ ӈарка соя’’ма’ ялэди’ мэтӈаха’. Хардато’ терха’’ хуркари лекар’’ мядо, тохолкось ё, илесь мядо сертаӈгу’’. Тарем’ Россия’ ерв нямэхэна табековысь. Тохолкоди’’ серо минрена департаментан’ Ямална’’ ерв ӈани’ вадам’ ӈэдаравы. Ӈацекы’’ Восток’ няна илена’’ ненэцие’’ ила’ саирм’ теневабто’ серо’’ӈа. Ӈадьбята е’’эмняндо’ яӈга курс ӈадимдеӈгу’’. Дмитрий Артюхов’ вадавна тохолкодаха’’на тарця теневабцо’’ сяхари’ ӈули’’ тараӈгу’’. Нянда инзеле’’махад Ямал’ терӈэ нерняӈы яляна’’ нямна ина’’ ӈылмна таӈгава’’. Тарця ӈуданданана’’ таняб’’, илма’’ минаць минда."
https://vk.com/wall-147614552_7079,"Редакцияхана’’ [id674322462|Тимофей Лаптандер]  няби исполнительной директор Союза оленеводов Ямала [id234567255|Владимир Худи]  турӈаханзь. Пыди’ ӈуда’ терм’ тэвравэхэнзь. Нянанди’ Сёяха’ тер Герман Лаптандер товэсь.  Мяк’’ тона’’ ненэциена’’ сертавы  [club147614552|Няръяна Нгэрм - старейшая газета Ямала]  манэсарӈаць. Лакри’ Владимир нисянда сидяӈгм’ манэ’’ӈа. Нисянда нюм’ Иван Паривич Худи. Пыда Яр-Саля’ вымна мюсерта ненэць’. 👍  Тимофей Нэкович няби Герман неновна сертавы сидяӈгм’📸 хоӈаханзь. Харти’ сидяӈгамди’ манэсартаханди’ тамальӈгы иле’’миди’ тензибтеӈаханзь.😊  Ти, тарем’ газетаханана’’ харе’’ тадта’’мамда’’, теневана нямда’’ манэць пир’’ӈада’’.😉"
https://vk.com/wall-147614552_7043,"Тюку яля ӈули” сава яля. ""Няръяна Ӈэрм"" газетахана манзарана няна” соя”ма яля. Ӈамгэ” я’ ниня сава” вада” таня” мал” нянд хэтабина”. 🎉🎉🎉  Галина Сергеевна, сензан ӈа”, падыбадид явнандо’ хан”ӈая”. Манзаямд етри’ нерня’ минред”! ✍🏻 💐🎂🎁  Юне падыбада” яля’ ед’ [club147614552|Няръяна Нгэрм - старейшая газета Ямала] тер” Законодательной Собранияхад ненадо падро ня”маць.🗞📜"
https://vk.com/wall-147614552_7037,"В день Ямальских СМИ предлагаем вашему вниманию необыкновенные фотографии из поездок по округу, сделанные Хабэчей Хываревичем Яунгад в 80-е, 90-е годы. В комментариях можете написать имена людей, которых вы узнали."
https://vk.com/wall-147614552_7019,Всех причастных ко Дню Ямальских СМИ.👍
https://vk.com/wall-147614552_7017,"Хуняна юне тэволана"", юне падыбада"" ненэцие"" ненадо яля. Редакцияхана"" телевидениям' няби радиом' минрена"" нина"" турӈаць. Едэй программам' 🎥 сертабиць."
https://vk.com/wall-147614552_6985,"Сидя мэбете""э 🤼‍♂️ Яков Яптик 🥇 няби Дмитрий Окотэтто 🥈 [club147614552|Няръяна Нгэрм - старейшая газета Ямала]  📸 #сеяха#национальнаяборьба#деньоленевода#ямал#север"
https://vk.com/wall-147614552_6979,"В редакцию газет «Няръяна Нгэрм» и «Мынико» требуется корреспондент.  Основные требования к соискателю: • Высшее профессиональное образование; • Свободное владение ненецким (тундровым диалектом) и русским языками; знание иностранных языков приветствуется. • Наличие навыков фото и видеосъёмки. • Коммуникабельность • Творческий подход к работе. • Умение профессионально работать в социальных сетях • Владение MS Excel, MS Office   Резюме отправлять по электронной почте NN-YNAO@yandex.ru"
https://vk.com/wall-147614552_6975,"Сянакова' яляхана ӈэдалёванда"" ненэця"" тыдо' мере""ӈая""! 👍  Видео сие"" ниць иры' 12 яляхана Сеяха' выӈгана сертавы. Ты пэртя"" сянакова' яля нерцю"" тыдо' тохоламби"".  Сямянхат мерета ӈэдалёда' нюм' пуна намдаӈгува"".😉 [club147614552|Няръяна Нгэрм - старейшая газета Ямала] юн' толабида"", тикахана вадетава""✍."
https://vk.com/wall-147614552_6970,"Сеяхана тецьда"", хад"" пон' я""авла пэрӈа"". Теда' тамна сырэй"" яля"" минда"" то""олха"".  Сяха' нара тованда ӈэдакы🙀. [club147614552|Няръяна Нгэрм - старейшая газета Ямала]  Сидяӈг манэ""ӈада"", Сеяха' харад"" помна ядэртархада"" ӈада"".👀"
https://vk.com/wall-147614552_6957,"Сидяӈгахана мэна"" ты"" ю"" ӈэдалавам' пирдалевы"". 👍 Хуняна Сёяхана сянакова' яляхана пирдырта"". [club147614552|Няръяна Нгэрм - старейшая газета Ямала]  Тарем' выӈгана илена"" ненэця"" ӈэдалёрць мэ""манда тыдо' харад' хэвхана ӈэда"" мяк"" тэвола"". Ханяӈы"" буранахана пэмба  минрейдо', ӈани""  вадарць тамбидо'."
https://vk.com/wall-147614552_6954,
https://vk.com/wall-147614552_6952,"Общинаʼ терʼʼ тасалку”👇 Сие ниць ирыʼ 13 яляхана Салехардахана Ямалнаʼʼ тиӈгы общинаʼ серо минренаʼʼ ӈобтʼ маʼʼлыць. Ӈопой яляʼ тасалковамʼ мэʼʼӈаць. Инна Сотрева, Ӈэрмʼ терʼʼ серо минрена департаментʼ ӈэвахы мась:💫 - Ямалхананаʼʼ ӈэрм тер общинаʼʼ таняʼʼ. Хареʼʼ нинаʼʼ манзаядамдоʼ хомбиʼʼ. Иламдоʼ нерняʼ минреʼʼ. Пыдоʼ еʼʼэмнандоʼ округваʼʼ нядʼʼми ӈадимдемби. Сяхари тарабата законоʼʼ нямна сидтоʼ тидхалембиваʼʼ. Тедаʼ ӈобтʼ тэввандоʼ серʼ нитоʼ манзаравамʼ торомдаӈгуʼʼ.❗ ‼Ӈока тасламбавытоʼ поӈгана ненэйвана округхананаʼʼ ӈэда Россияʼ Минюстʼ управление ӈадимдембада законʼ нямна ӈэда юнмʼ вадеʼʼӈаць. Едэй закон ненадумдаʼʼмада – 104-ФЗ. Тикымʼ нядмяць общинаʼ ӈэвахана мэнаʼʼ уставтоʼ падар яӈгамдаӈгудоʼ. Таремʼ нибтоʼ серта общиныдоʼ манзара нидоʼ пиратʼʼ. Тасу явʼ няд товы Екатерина Владимировна Салиндер маʼʼнисяв: - Маняʼʼ ӈыхы яхана иленаӈэ тарця тохолкова ӈулиʼʼ савуʼʼянаʼʼ. Ӈани нинаʼʼ манзаравамʼ намдаванаʼʼ хавна сямянхат тарана - едэй ӈадимы законʼ нямна ӈа. Ханяӈэхэна ӈопой вада вэнзерка уставхананд падбата нерняʼ общинанд манзаямʼ минре нир пиратʼʼ.‼ Яляʼ ямбанʼ ненэцяʼʼ тохолавэдоʼ, намдавэдоʼ ӈока: ханзерʼʼ нядʼʼмаӈэ грантʼ еся нэкалпиʼʼ, илебей ненэциеʼʼ еʼʼэмня ӈамгэʼ тоʼʼолха едэй манзаяʼʼ таняʼʼ, хурка нядʼʼмаʼʼ ӈадимыʼʼ. 📌Общинаʼ терʼʼ поӈгана ханяӈыдоʼ мале пон манзараʼʼ, пыдоʼ ханзерʼʼ манзаравамдоʼ вадеʼʼӈаць. Канева Людмила Николаевна Пуровский районхад товы, президентʼ грантмʼ нэкалпавамда тензебтембись. Тикыда нядмяць общинанда серо нерняʼ минре. Губкинскойʼ няна мядонди мядолабтамбавамʼ Юрий Олекувич Айваседо «Апыдю Ӈачей» ӈэвахана мэна вадеʼʼӈадась. Общинаʼ нермбэртиʼʼ поӈгана сава юнда етриʼ со. Саваркавна манзарана нидоʼ ӈудандоʼ терад Ӈэрмʼ терʼʼ серо минрена департаментхад, «Ямал-нюнаʼʼ я!» Ассоциацияхад няʼʼмаць.  💫💫💫💫"
https://vk.com/wall-147614552_6941,"👬✍✍Ӈацекыˮ падна’’  🗞Тюку’ толавандида’’ тёняӈы Ензя’ няд ӈэдабтавы’’. Таняна Дудинка маркана хоювна мюсерта’’ ӈацекы’’ ед’ школадо’ таня. Ненэй ненэця’’ ню’’ харе’’ вадавнандо’’ ӈани’ падна’’. Сидто’ Раиса Пехедомовна Яптуӈэ тидхалемби.   🦌🦌Маянд’ еремы тэхэ’  💫Ты’’ сяхари’ маниебцё ӈэсеты’’. Тамна маянд’ ерембато’ ёльце сяялсеты’’. Тюку’ Силкин Михаил’ падвы ненэсянда ненэцяӈгана тым’ мэневам’ манэ’’лабтамби.  👀Хурина выӈгана ядэрп’’ сэван’ манэць ӈамгэхэртан’ тосава’ то’’олха вуни ӈа’’. Яда тэри пенена, ханяхарта тэвыта яӈгу’’. Тикаӈэ сэван’ манэць тарцяраха. Ненэцяӈгана, тэхэ’’на, я’ сармикаха’’на выӈгана хуркари хабцо’’ ӈамгэ ӈока’’. Тосакабтада я’’ таня’’, неноховавна лумбад’’ пинкабты’’. Таняд ненэцяӈгарт варета пыхыдамда тюхалтада, ханяӈэхэна тоброна’’ таминдо’ лумбад’ ӈылна хаёсеты’’. Ӈобаӈгуна, ирини ня’ мани’ ты’’ лэтамбава яляминзь. Нисями пи’ е’’махаданда лакри’ мякана хонысь. Тыни’’ янамбовна то’ няю’ нито’ пумна сарпяла хая’’. Мани’ ирини ня’ нись паромбю’’ пумнандо’ яда ми’’ӈани’. Ӈамгэ’ ёльцянд’ хэ’’мяхадани’, тад’’ сылавани’ то’ вархана сидя тэва’’ тари ӈоб’ яхана ӈэвариди’ тодо ян’ садола’’ӈаха’. Мань тикарихина сюрамба няюнди’ хаядм’.  😱Тад’’ манэць тэхэюна’’ лумбад’ ян’ еремэхэ’. Ӈэди’ ӈархандо’ мале лумбад’ ӈыл’ сэйвы’’. Навэд таси’ няри’ миндя то’’олхаха’. Ирими мале хэвхани тэвы’’. Мани’ варени’ лумбад помна маяндорць тэхэ’ няю’ тэвыни’. Тоброни’ сабкото’ ёльцянд’ лумбад’ ӈылна хая’’. Варени’ су’’ляком’ тикарихина тай нэкалӈами’. Ӈарка хорав сэван’ манэць нэкалъита яӈгу. Тэкоцяна’’ ӈэварида тэри сюра. Мань нисями хоманзь сюрамба хаядм’. Пон нись мий’’, таня тэвыни’. Хоракоця тамна ӈаркавна лумбад’ ӈыл’ сэйвы.  ✊Ирими сяймахана ёӈганда тяхамна сярада, мани’ сидя хэвхад тиванда ӈылмна ӈудини’ ӈэдабтани’. Тарем’ тю’’у’ илами’, тэкоцями’ лумбад’ ӈылад навэд ӈадимя. Мэё ян’ тэвхава харта пыхыдамда нэкалпа варемда мэ’’ла. Тикарихина ӈадиво’’махаданда то’ няна хая, ит’ пакалъй’’. Лумбад халтэйда, нита ня’ тарада. Су’’ляко мале ӈаха’’на таняна хэвы. Маня’’ ӈоб’ тарем’ то’ ит’ лумбдасавэй ӈудина’’, панына’’ халтаваць.  🤝Тына’’ янамбовна тяхана хая’’. Маня’’ са’’нюй панына’’ екаванзь мя’’на’’ няна хаява’’. Ирими ма’’нисяв, хурина нёховаб’’ няда’’, ты’’ лумбадахад пыхыдамда харта нидя нэкалт’’. Ти, тикарихина няд’’ма яӈгоховаб’’, лумбадан’ ты, ненэць’ ӈэя тэри сэяӈгу.  [club147614552|Няръяна Нгэрм - старейшая газета Ямала] Раиса Яптунэ’ ӈэдабтавы  #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6937,Тюку пудана ӈэдалёро”мина”. Ты пэрти” ӈэсыхына мэваць. Ненэця” вадмʼ мэ”ӈаць. Видео [club147614552|Няръяна Нгэрм - старейшая газета Ямала] [id133328805|Алексей Салиндер] ӈэдаравы.
https://vk.com/wall-147614552_6936,"[id776429630|Макар Окотэтто] падвы👇👍✍ [club147614552|Няръяна Нгэрм - старейшая газета Ямала]✍👇 Илʼ саиркана Сямян сермʼ Нир хамедаӈгуʼʼ, Ханзерʼʼ таравамда, Ханяʼ ядвамд Нир таслаӈгуʼʼ. Тэвадана ямд Хоёʼʼ тяхаʼ Нир маниеӈгуʼʼ. Пуняӈы яр Ӈобʼʼ таремʼ Ӈаниʼ сэяӈгу, Хаця тенеӈгуд Пензяʼʼ, лаптаʼʼ, вэрмʼ Таняʼ тэвыкана, Иӈуд хэбʼʼ, Хаця яӈгамдаʼʼ. Тедаʼ ядбат Ӈэт ӈылы ямд Нир маниеӈгуʼʼ. Хэвхы нидʼʼ Саӈоʼʼ вархана Тэри хаюртаʼʼ. Пуна сидяӈгадоʼ Пай хаʼʼмортаʼʼ. Ӈэд паромбаӈгуʼʼ.  Ирʼ мерета, Сит хаебаӈгу. Техэ яхата, Таняʼ тэвмахаданда Тэри пасанаӈгу. Ханзерʼʼ таравамда Серокутоʼ серʼ Ненсхалембаӈгуда. Пыда серта серʼ Тидхалебаӈгуда. Та ёльцяӈгана Вулиʼʼ маяӈгун, Мерʼ сюрмбаӈгун. Ядманд мюня Яляʼʼ хаюртаʼʼ, Ирыʼʼ хаюртаʼʼ. Поʼʼ хаюртаʼʼ, Илʼ хаёда. Таняʼ тэвмахаданд Ӈулиʼʼ пэдавэн, Таремʼ сырпат Хаця ёховэн. Ханзерʼʼ таремʼ ӈа? Ир ядэрта, Пон ядэрта, Ӈобʼʼ ядэрта. Ӈэд хасенаӈгуʼʼ, Яда яʼʼмаӈгудоʼ. Пуй сехэрэр Ӈобʼʼ тохода, Иландʼ саирʼʼ Таремʼ хаёда.  Тахабя ӈэбта Тедаʼ ядбат, Ӈэд мэбепатоʼ, Нён паромбасетуʼʼ, Хэвхы нямд Нёр хаесятуʼʼ, Сит сянда нид Ӈобʼʼ маниенʼʼ. Серод, мэбцуд Ялянʼ тидхаленʼʼ. Сава серкана Подмʼ ерыба Сит нядавндаʼʼ Хартоʼ ӈадимдаʼʼ. Тикы подʼ мюмня Ядманд мюмня Сит нёданид Ямб ӈарка мюдмʼ, Нумд вэталёдамʼ Яхад паклёдамʼ Тамна нерняʼ Пыдар яʼʼамбат Пыдоʼ нёдаӈгудоʼ."
https://vk.com/wall-147614552_6927,"Мюселъядʼʼ👍  💫 Нараʼ Пэʼʼ терʼʼ ты пэртяʼʼ пырдариʼ мюселӈгаʼʼ. Сывʼ паӈомʼ пэдариʼʼ поӈгана мэʼʼӈадоʼ. Сие ниць ирыʼ пиркана марыʼʼ яӈговаʼ нерняʼ Саляʼ явмʼ мадаванзь пырдариʼ паромбиʼʼ. Хахаяда яляʼ Законодательной Собраниянаʼʼ депутат [id385757382|Эдуард Яунгад] ты пэртиʼʼ ӈэсыхыʼʼ тэворӈаць. Таняна ӈэдалёроʼʼмамда таремʼ тензебтембидась.  📌Мерета еся ханхана ӈэдалёрӈаваць. Пэдариʼʼ помна ӈэдалёрць няхарʼʼ яляʼ серʼ ӈока мядмʼ манэʼʼӈаваʼʼ. Сидя юрʼʼ луцаʼʼ ӈэдалавамʼ пон ниваць мадабюʼʼ. 📌Нюртеʼʼэ хареʼʼ иленаʼʼ нинаʼʼ Иван Николаевич Окотэттоʼ, Иван Васильевич, Василий Иванович Тайбериʼ ӈэсынʼ нултаӈгаваць. Нултаванаʼʼ мальӈгана мядондидоʼ танявыць. Василий Хатякович Окотэтто мятоʼ терʼʼ няʼ тэвормыць. Ӈобʼʼ пиʼ нянандоʼ сеӈгаваць. Таняд Леонид Тайшинʼ «Байдарацкой» совхозʼ сиднтетимдей ӈэсынʼ нэкалӈаваць. Тикы ӈэсыʼ терʼʼ пилиʼʼ нерняʼ ереберӈаʼʼ. Сава юнда етриʼ со. Тамальӈгана вадмʼ мэʼʼмыць. Иван Тысияʼ ты пэрмыць. Вакана хареʼʼ тыдоʼ пэртяʼʼ, Салехардагроʼ предприятийʼʼ ненэцяʼʼ ӈаниʼ танявыць. Вамдоʼ сидя поʼ тяхана тарабʼʼцонда таняваʼ нид мивэдонзь. Тедаʼ хартоʼ сулорпидоʼ. Леонидʼ вадавна, ӈодʼʼ харванахав хибяри ваʼʼамʼ мэць пирӈада, ӈодь пуданда сававна хаемда. 📌Хусувэй ӈэсыхына мандалави мэʼʼӈаваць. Ӈэрмʼ терʼʼ серо тасламбада департаментхад ядэрмы Федор Вануйто ӈамгэʼ тоʼʼолха нядʼʼми танявамʼ ненэцяӈгʼʼ вадеʼʼӈась. Приуральской районхад ӈэда «Ямал-нюʼʼнаʼʼ я!» ассоциацияʼ отделениемʼ няʼʼамбада Андрей Харючи районханандоʼ ӈамгэʼ тоʼʼолха нядʼʼмаʼʼ программа танявамʼ хэтась. Ӈопой - тандаяʼ округнаʼʼ ерв ӈадимдевы. Тохолкоʼʼмахадандоʼ колледжмʼ ёльцевыʼʼ илебей ненэциеʼʼ еʼʼэмня ӈа. Пыдоʼ манзара пэʼʼмяхадандоʼ хартоʼ мятоʼ яӈгобʼʼ, иле мятоʼ мирʼ есямʼ округхад няхарʼʼ поʼʼ ямбанʼ салдамбаӈгудоʼ. Сидя юʼʼ самляӈг ёнарʼʼ ӈэӈгу. Ихиня тарця ӈулиʼʼ сава серʼʼ. ‼Ты пэртяʼʼ ӈаниʼ лаханаць. Ӈопой хонарковадоʼ Салехардахад Аксаркаʼ ӈэсондʼ ӈэда сехэрыʼ нямна ӈа. Таʼ таняна едэй сехэрымʼ сертаць. Мюсертаʼʼ ненэциеʼʼ тыʼʼ еʼʼэмня мадмʼ нивыʼʼ сертаʼʼ. Ӈэрёʼ таняна тыдоʼ пон вэрамбидонзь. Ваʼʼ нямна ӈока вадамʼ хэтаць. Тикыʼ хавна школанʼ хэвандаʼʼ ӈацекыдоʼ ханзерʼʼ тохолко ӈанэдамбавамдоʼ ӈаниʼ хэтадонзь. ‼Няхарʼʼ яляʼ ямбанʼ таремʼ ӈэдалёрӈаваць. Тидпойʼ ненэцяӈгана лаханакуроʼʼмахад хурка закон тидхалевахад харт теневаӈгун.  #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6919,"Нямэхэна ""День буквы ""Ӈ"" "" нюбета конкурсм' сертабиваць. Тамальӈгана сямянхат ""ӈ"" буквам' нядмяць сававна паднавы ненадумдабинаць.👍  Ӈопойдо' Панаевск' терась. [id328572088|Алексей Вэнго]' падвы ӈули"" сава ӈэвысь. Нянда ӈуда' терм' миць таславаць.  Теда' няна"" сяй тамна ӈаводота. ☕"
https://vk.com/wall-147614552_6913,"Ненэй ненэця” нина”, хобцокуна” ходов”!👇👍"
https://vk.com/wall-147614552_6908,"Хомана ныптакуш”✍👍🏆  ❗Самбуԓка шанат тэмс нешади” ӈомтаӈаш. Ты” падеԓьчи” дяԓяӈ камна, Самбуԓкаӈ чеԓ” совхозтуӈ - (90) кашем’ дюԓ пот каймя дяԓям мэӈаш”. Кашем дюԓ поӈ дёльшат «Пуровский» совхозхана ӈука неша” мансԓаӈаш”. Чики предприятии каԓтантуӈ дилм чуув падиԓта. Совхозхана мансԓана” ӈукадёмутуӈ выӈкна диԓиӈа”. Куптаӈ хомана мансԓамантуӈ де’эмня тэхэна” мансԓана”, каԓитана” ӈаԓка веԓвхат грамоти”, благодарственный патԓу” няамӈа”. Ты” падиԓьчи” дяԓя - выӈкна, каԓтыхина диԓинахана – пиԓи хома дяԓя. 💫Чики праздникхантоӈ ӈаԓка неша”, ӈашкиуди” чупей майпёшту”. Неша” поӈкнатуӈ мянаԓяш”. Няԓяӈ паӈк вяԓкуԓпиш, хамуԓяш”, нэхэԓумпиш”, шалди” ӈыԓна нюмкупёԓьш нэхэмтуӈ конуԓпиш”. Неша” дёԓьше нюӈк, мэмяӈа”, хомана вяԓкуԓоԓя”. Выӈкай мансдян нешаӈи” тамна нюча’ӈя тохошту”, таԓям мянаԓьш шанакопнантоӈ нюӈкмана мянаԓьшту”. 💫Чуки похона Самбуԓкан кашем’ дюԓ тыӈ кан” ӈомаш”. Ӈайтаԓёш матапёмытуӈ шехеԓайтоӈ - шича километраӈ кунаш. Мянаԓьш ӈайтаԓёма неньшаԓ ниӈа, тыӈ кан’хана няматаԓакуԓта хомана ӈайтаԓё чедимяманта камна, шоньшата нэхэты, нюӈк ӈайты. Шанат час тыӈ’ канхана мянаԓяш”. Ӈопумана ӈайтаԓёта” касами” поӈкат нета” неԓьня Константин Хатанзеев тоӈаш, пыта ӈайвахай местам канаӈата. Не” поӈкат пиԓи хомана Анна Сегой ӈайтаԓы. Анна Геннадьевна мэкат кан᾿нутуӈ ӈычимчемпюта конкурсхана мянаԓьчи” поӈкна ӈупчики ӈайвахай местам канаӈаш. Ты” падиԓьчи” дяԓяхана Самбуԓкаӈ чеԓ” ӈопт кайна нетуӈ де’эмня майпиш”. Чики дяԓяхана Владислав Вануйто, Анна Салиндер патнаӈаханьш, Владимир Вора, Мария Няч ӈопт кадяханьш. ❗ Праздникан’ томы” хомана ныптакомаӈ мэты” Самбуԓкахай «Полярная звезда» нимита клубхана мансԓанна” вильта концерт’ ӈычимчеӈаш”. Нэрм᾿ чеԓ неша” хомана ныптакуш”.🏆🏆🏆🎁  Лариса Айваседо патмы. Таттама Ирина Хэно тамы #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6906,"( на лесном👇👍 диалекте) Ԓампяташ выӈ нямна дятыԓя”👉🏆 Самбуԓкаӈ чеԓ ӈаԓтана” ӈашки” ԓампяташ выӈ нямна Няч дётымана дятыԓя”. Понантуӈ ӈамэхэна, куше Няч веԓкаԓ мэта” нешади” диԓимам манысаԓя”. Таньше неԓьчеэй дятыԓматуӈ. Самбуԓкахана диԓина” нета”, молодёжный᾿ центрхана мансԓана Елена Зинченко нятадяташ. 🤝 Непоӈ Елена «По родовым местам рода Няч» нимита проект᾿ шеԓтаӈаш. Тай᾿ня чикимта ноябрь диԓихина Неԓм᾿ чеԓ” нешади” дет тонԓюта «Российский Север» нимита молодёжный форумхана ӈычимчеӈаташ. Проекта хомаӈаймяӈ де᾿эмня грант – шича дюԓ хампԓяӈк дю” веша” няамӈаш. Чики вешаханата ԓампи” комплект” тэмтаӈаш. ‼ Куптаӈ ԓампяташ каймянтуӈ неԓьня, походан кантана” дяԓи”тахана ԓампаха᾿на” дятэԓьш тохоташтуш. Неԓьчеэй 2 апрельхана походхана канӈаш”. Няч веԓкаԓ мэта нешади” шиниӈкуй диԓима дям манысальш хампԓяӈк᾿дяӈкня ӈаԓтана” ӈашки” ԓампяташ дятыԓяш”. Хампԓяӈк час миндяш”. Ԓампяташ матамайтуӈ ӈутоӈ мат᾿ километраӈ кунаш. Нешади дётымана «Яра я», «Еловый» дятыԓяш”. Чики дяхана Няч веԓкаԓ мэта неша” ты”туӈ падеԓьштомай”, каԓиташтомай”. ‼Проект᾿ шеԓтамы нятоӈ Елена Зинченко ӈамыԓи дян нуԓтапнантоӈ, чики дяӈ ӈамы ӈаймям хомана вачаштуташ. Таньше дятыԓма᾿ ӈашкехена вильӈа. Ӈука ӈамым манэшту”, намташту”, нешади” куше диԓимаӈ нямна. Хомана шиниӈкуй шеԓу” намтмантуӈ мэты, таньде᾿эмня Елена патԓу” –информационный᾿ таблички” шеԓтамай. Чики патаԓкана”та куше понантуӈ Яра –яхахана, Еловыйхана нешади” диԓима чупей” пыты”. Таԓьша походан ӈупмэмаԓиӈ кай᾿мятоӈ ниӈа, ӈукамэмаӈ дятэԓьштоны”. Таньше ԓампяташ выӈнямна дятыԓман ха᾿та Самбуԓкахана ӈука”. Лариса Айваседо патмы. Таттама Елена Зинченко тамы ‼  #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6905,"💫Ӈарка я’ юн  👍Сямянхат мерета  💫Тюку ирийхана Ненэцие’’ округхана илена’’ хибяри’’ «Сямянхат мерета» ныланава’ ялямдо’ мэ’’манзь Няръяна маркана ӈани’ ма’’люрӈаць. Хойхана мюсерта’’, маркана илена’’ хибяри’’ тарця ялям’ хусувэй по’ ӈатесетыдо’.  💫Тюку по’ тыбэртя’’ ялям’ Ненэцие’’ округ’ ерв Юрий Бездудной нэдась. Пыда тарця вади хэтась: - Тюку яля яна’’ саць ӈарка ялям’ мэ’’манзь ма’’лына’’. Пихина хад, мерця, тарем’ ӈо’’ ӈока хибяри’’ то’’. Хой’ няд товэхэ’’на сер’’ ни ӈа’’, пыдо’ хуркари’’ нумд’ торумы’’. Хуркари’’ нумгана тыдо’ маниесеты’’, несэй яхато’ мюсе’’. Няръяна март’ Ӈарка, Нюдя, Канин яхад тоць, пыдо’ пон’ ӈэдалыць, ханяӈыдо’ тамна нидаць тэв’’. Пыдо’ мал’ сехэрэмдо’ пирдалеӈгудо’. Хойхана мэбета’’, мерета’’, серм’ теневана’’ ненэця’’ иле’’. Ӈоб’’ нерня’, хой’ тер’’ нина’’! Ты пэртя’’ ихинандо’ пирдырма’ серкана нердеван’ харва’’. Хойхад товы’’ хано санарпиць, ярколаць, тэхэ’’на ӈэдалёрӈаць. Тюку по’ 29 хасава’’, 7 мяд’ пэртя не’’ пирдырта’’ поӈгана мэвыць. ✊- Пирдырма’ е’’эмня маня’’ ӈахакуд тына’’ пахаламбасетына’’. Тэдава’’ яӈга тэрабасетыва’’, тэри тарця ты’’ вуни’’ ӈэӈгу’’. Хойхад марад’ ӈэсонд’ ӈэдалё, пирдырман’ ныхыдырць, мят’ пуня’ ӈэдалёсь тэвбато’ тара’’нив’’. Теда’ тыни’’ си’’ми нядаць, нумда хадарка ӈэб’’нанда’ ӈод’’, мань нертейӈэ тодамзь, - сямянхат мер’ ӈэдалёрта Андрей Явтысой тарця вади хэтась.  👇Не’’ поӈгана СПК «Харпхана» манзарана Екатерина Ледкова мере’’мы. Пыда ӈока тарця пирдырмахана нердесеты. Тэкоцида ервамдо’ ӈани’ нядавэдо’. - Тюку яля’ мань ялями ӈэдараханю’’. Маймбидм’, ихинани ёльце сава. Тыни’’ пэдава’’! Вэсакохони - ӈарка вада, пыда ханми хамададась. Сехэрэда сацьри’’ сава нись ӈа’’, ханяӈы яхана салабась. Тарем’ ӈод’’ нянани’ нензел’’ то’’олхась. Тыни’’ саваць! – Екатерина маймбась лахана.  👍Хойхад товы’’ тамна ӈопой ӈарка ялям’ мадаць. Нина’’ сава ихина, мядонзэйсавэй мякандо’ ӈэдалэйдаць. Нерняна таӈы мюсерць яхато’ пяӈгудо’, валакада ты’’ ниць ёльцяӈэ ханта. Ил’ нерня’ миӈа!  Юлия Талеева’ падвы #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6901,
https://vk.com/wall-147614552_6898,"Подводим итоги фотоконкурса 🥳  Мы готовы объявить победителей! Подарки за свои лучезарные улыбки получат участники с номерами: 19, 22, 9 и 10.   Поздравляем счастливчиков! Скоро с Вами свяжутся наши сотрудники по тем контактам, которые вы оставляли на празднике."
https://vk.com/wall-147614552_6894,"А у нас хорошие новости — готовы фотографии со Дня оленевода в Аксарке!  Открывайте альбом, находите свою фотографию и скрещивайте пальцы на удачу. Совсем скоро мы выберем четырёх счастливчиков, которые получат приятные подарки за свои улыбки.  Оставайтесь на связи!👍"
https://vk.com/wall-147614552_6893,"Салехардахана ламбитана"" пирдырӈа"". ⛷⛷ [club147614552|Няръяна Нгэрм - старейшая газета Ямала] тер"" тикахана ӈани' мэ"".  Ямал' хуркари"" маркат няби Ямальской, Шурышкарской, Пуровской, Красноселькупской, Тазовский районхат товы"".  Поӈганандо' тохолкода""  ӈацекы"",  хасава"", не"" таня"". Теняна мале' сюрбермы"". Ханяӈы я' тер"" нерня' еремда"" тикыда пуна пуномда.  #спорт#ямалспорт#лыжныегонки#ямал#янао#салехард#ненэйвада#ненецкийязык"
https://vk.com/wall-147614552_6886,"Тёняӈы нинаʼʼ илʼ👍 Саляхана варӈэмʼ ядабтаць🙏✍ Нельминʼ Саляʼ терʼʼ ненэцяʼʼ тюку ирийʼ нюртей яляхана хойʼ няд товыʼʼ нитоʼ няʼ «Варӈэʼ ялямʼ» мэʼʼӈаць. Хойхана мюсертаʼʼ, хардахана иленаʼʼ ненэцяʼʼ тены ёльцяӈгана варӈэмʼ сэвтебʼʼнандоʼ маймбасетыʼʼ. Варӈэ ӈэрмʼ няюʼ тобʼʼнанда, ненэцяʼʼ манзетыʼʼ - мерʼ нарэямда. Нарэй товамʼ ӈэрмʼ терʼʼ ӈатесетыдоʼ. Хаерʼʼ хусувэй яляʼ тюʼʼуриʼ миӈа, ямʼ юдаби, сыракода мале ӈабланыʼʼ. 📌 Саляʼ терʼʼ тикы яляʼ ӈэсыхынандоʼ варӈэмʼ манэʼʼӈаць, тиртякор мандарахаʼ тоʼʼолха: «Сиʼʼми ӈатевэданюʼʼ, тиʼ, тодмʼ, нарэй пумнаниʼ миӈа». Тарця яляхана ненэцяʼʼ ӈобтʼ маʼʼлыць. Ӈэсыхынандоʼ ихина сомбой концерт ваерась, «Нельмин Нос» нюбета сёхона Тамара Выучейской ӈарка ялямдоʼ нэдась. «Маймбава» ненэциеʼʼ ансамбльʼ терʼʼ, Краснойхад товыʼʼ «Ненэй сё» хынокад неʼʼ, Олег Пырерко сё мэʼʼӈаць, тараць, хэбидя ялямʼ мэтаʼʼ нитоʼ сей савумдамбиць. Тикы нерцю Саляхана хуркариʼʼ конкурсʼʼ ваераць. Поӈгнандоʼ«Хынокаваʼʼ» (ненэцяʼ вадавна хынотаʼʼ), «Нюдя ями» (мелʼʼ ненэцие), «Мэцейва» (паской ембдярʼʼ), «Мелʼ хасаваʼʼ» (ӈудидоʼ мэтаʼʼ ненэцяʼʼ) пирдырмаʼʼ ӈаць. Нерняʼ хаʼʼамвыʼʼ мядонзэй няʼʼмаць. Маняʼʼ манэʼʼӈаваʼʼ, сяӈок мелʼʼ Нюдя яхана илеʼʼ. Тянёʼʼ нивыʼʼ ӈаʼʼ! ‼Нельминхана Няръяна маркад товы мелʼ хасава Александр Ледков падаркад ты паркыба тохоламбись. Тамна ӈопой няваʼʼ Николай Вылка тыʼʼ хобахад тэкоцямʼ мадавы, сертавэмда ненэцяӈгʼʼ манэʼʼлабтась. «Варӈэʼ ялямʼ» мэʼʼманзь хойʼ няд тэхэнатоʼ ӈэдалё ты пэртяʼʼ, мятоʼ терʼʼ товыць. Тэхэʼʼнаʼʼ ӈэдалёрӈаць, хуркариʼʼ пирдырмахаʼʼна ныхыдоʼ хорпиць. Ханоʼ тяхаʼ санарӈаць, ярколаць, няхарʼʼ мэвна санарӈаць. 📌 Ӈэдалёрмахана Талеев Роман, «Нерута» община ты пэртя, хасаваʼʼ поӈгана нердевы. Неʼʼ поӈгана нерденадоʼ - Ольга Явтысая, «Вы туʼʼ» общинаʼ нермʼ пэртя. Мядʼ терʼʼ общинаʼʼ поӈгана сямянхатʼ мэбетаӈэʼ Антон Филиппов хаясь, сиднтет яӈганя пота хасава. Тарця яляхана Нельминхана иленаʼʼ хибяриʼʼ, хойхад товыʼʼ ненэцяʼʼ сававна мядоʼʼӈаць, тадʼʼ нерняʼ сававна манзараваʼ еʼʼэмня ныхыдамдоʼ маʼʼлаць. Нянэй мякана евэйӈаць, сяйӈаць. Николай Марюев, Малоземельской сельсовет ервотаʼ вадавна тюку поʼ ваеравы ӈарка ялямдоʼ сававна мэʼʼӈадоʼ, ненэцяʼʼ мякандоʼ сава ихина хаяць. Выӈгад товы ты пэртяʼʼ, мядʼ манзаи тасламбада неʼʼ яляʼ пэвсюмбы пеляхана мале хоянʼ хаяць. Нерняна манзаядоʼ ӈадяʼʼ ӈокамда, тыʼʼ ниць ёльцьʼ тэвутыʼʼ.👍📌🙏 Юлия Талееваʼ падвы #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6875,"Яр - Саляхана ныланаваʼ яляʼ тёр” я”авлыць. Мел” ненэцяʼʼ, таро”та”, ныхыдырта”, тэхэна ӈэдалёрта”, хынота” мал” ӈобтʼ маʼʼлыць.👇  Тикыʼ нямна хахаяда яляʼ ӈадиманда [club147614552|Няръяна Нгэрм - старейшая газета Ямала] газетахана толаира”. #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6852,"Невхы тотрев’ сэдора’’☀  Сэдорана’’ не’’ ембдяродо’ манэ’’лабтамбиць. Ханяӈыто’ ӈамгэри’’ сава ӈэвам’ тасламбиць. Тюку по’ тэвравыдо’ ёльце сомбояць, маниевари то’’олхариць.👀 Паныдо’, сабидо’, пибидо’, ӈэбтодо’ мадавэхэ’’на, нойха’’на, ӈодякохо’’на падтавыць. Хасава’’ ӈод’’ мальцидо’, нидо’, таӈгадо’ ёльце паскояць. Мядонда’’ ненэця’’ нянандо’ тадтаӈговарин харваць. [club147614552|Няръяна Нгэрм - старейшая газета Ямала] сидяӈг📷 ма’’ламбись.  Сянакова’ яляхана тю’’уй’ сюрням’🌞 ян’ ха’’молана’’ не’’ ӈули’’ ӈокаць.😊 Сядота’’ наны’’ ӈобтарем’ таняць. 😉💪  📸А.Яптик"
https://vk.com/wall-147614552_6846,"Саляӈгардахана ӈэвы сянакова’ ялям’ тодо’’ яхат товы’’ ты пэртя’’ нэмбидонзь, ханото’ хамэдяро манэ’’лабтамбиць. 😍  ⚡Не’’, хасава’’ паской хано вада таць. [club147614552|Няръяна Нгэрм - старейшая газета Ямала] ӈока сомбой ӈамгэм’ манэ’’ӈась. Тикахана нядаӈгодаӈэ техникумхана тохолкода’’ ӈацекы’’ тараць. Яӈга ненадумда’’ми ня’’амбиць.  ⚡Пуна ханодо’ таси’ ядувна вадарць ханэйдонзь. Ӈока’’ ненэцяӈгат, хуркари’’ муӈгат ехэра ты’’ сейдо’ хаяць, я’’авла нявота хан’’ӈаць.  📸А.Яптик  #деньоленевода#салехард#ненэйвада#ненецкийязык#красота#север#ямал#янао#народысевера"
https://vk.com/wall-147614552_6845,"Тэмдорта’’ терси’’ нивы’’ хань’’💫  Мел’’ ненэця’’ хуркари яёл’’ няби ӈарка сертавы манзаи мирдапиць. Сямян тарана ӈамгэм’ тэмда пирӈаць. 😉 Не’’ тэмдабавыдо’ тарцяць: тохоця’’, тэмбой’’, ной’’, ӈодяко’’📿, мадавы’’, хоба’’, пена’’.  Ханяӈыдо’ похона ӈопой-сидя хардан’ турць пэрӈа’’. Тикахад ӈадьбята ханодо’ тэмдавэхэтато’ панаць ханабидо’. 👍 Тад ӈани’ тованда понда няю’ хуркари ембдяро сертаӈгу’’. Тикы’’ ӈамгэридо’ несэй сянакова’ яляхана мэтыдо’. [club147614552|Няръяна Нгэрм - старейшая газета Ямала] тованда похона ӈани’ манэ’’лабтамбаӈгуда📸📹.  📸А.Яптик #деньоленевода#салехард#ненэйвада#ненецкийязык#красота#север#ямал#янао#народысевера"
https://vk.com/wall-147614552_6834,"Сянакова’ ялэ тензибтехэва’’. Саляӈгардан’ хуркари’’ я’’авлада’’ мэбете’’э’’ мядоманзь турӈаць. Тикы нина’’ пирдырпато’’ ва’’лёй ӈэвыць. 💪  Пирдырта’’ сянакова ёдо’ вадамбой’ ӈаць, ӈоб’’ хэвхана ниць мы’’. Ӈопоян’ ядаӈгун, нябир малевы ӈэӈгу. Ӈадьбята хусувэй ӈамгэм’ манэ’’ма’ сер’ нись ӈа’’. Тарем’ ӈод’’ ярколаван’, хулейман’, этнобиатлонан’, таро’’ман’ [club147614552|Няръяна Нгэрм - старейшая газета Ямала] тэворӈась.👍  Сёбар’’ ненэця’’ нидо’ нертемба варемдо’ мэ’’ӈаць. Пыдо’ мал’’ няхатато’ мэбе’’ман’ харвана’’ то’’олхаць. Няндо’ сырта нидо’ ӈока тёрм’ хаець. Нябид тамна ханяцей’ сахаворӈаць.  Сидяӈгахана 📸 мэна’’ ненэця’’ ӈамгэ харад’ тер’’? Теневада’’? Сидяӈг’’ ӈылна паднада’’!💥💥💥  #деньоленевода#салехард#спорт#север#ямал#ненэйвада#ненецкийязык#янао#этноспорт"
https://vk.com/wall-147614552_6822,"Мале сян яля' ныланава"", таддикахавад сянакова"" яля"" ӈани' пэӈгуд""👏👏👏.  Хибя Яр-Салян' ӈэдалаӈгу""? Тюку сидяӈг"" сидда"" нядабаӈгу"".👇"
https://vk.com/wall-147614552_6727,"Торовов""👋🏼, сянакохова"". Хобцокор таня?🤔  Танябнанда тюку сидяӈг'👀📷 ⬇ӈылна хобцокодана"" пад"". ✍ Толаӈгода"" нина"" ӈэвэй манзабтахава"". Ныланавандо' сер' идоʼ ядэрта"".  [club147614552|Няръяна Нгэрм - старейшая газета Ямала] хусувэй паднанан' маймби. ❤🤗 #загадкаНН#хобцокоНН#ненэйвада#ненецкийязык"
https://vk.com/wall-147614552_6708,"🎉Подводим итоги фотоконкурса!🎉  Удача выбрала 5 счастливчиков! Победителями становятся участники с номерами: 5, 15, 57, 2 и 45.  Поздравляем победителей! Скоро с Вами свяжутся наши сотрудники по тем контактам, что вы оставляли на празднике."
https://vk.com/wall-147614552_6704,Хобцоком’ пюртава’’? 👋 Сидяӈг’ ӈылна паднада’’. ✍ [club147614552|Няръяна Нгэрм - старейшая газета Ямала] #загадкаНН
https://vk.com/wall-147614552_6695,"А у нас есть улыбки и прекрасное настроение  Как и обещали, мы выкладываем фото для нашего конкурса. Мы немножко задержались, участников оказалось больше, чем мы планировали, и обработка фото заняла время.  Всем участникам присвоен номер, и скоро генератором случайных чисел мы выберем 5 победителей.  А пока любуемся счастливыми лицами и ищем своих друзей на фото 😉"
https://vk.com/wall-147614552_6692,"Сянакова’ ялэ’’ мальӈгана харна’’ мя’’ма танясь. Тикахана мядондина’’ подпискад сертабиваць. Мякана’’ Петр Николаевич Худи тюӈгась. Теда’ пыда хусувэй си’’ив яляхана [club147614552|Няръяна Нгэрм - старейшая газета Ямала] 🗞 юн толабаӈгу. Тикы ёльце сава, хусувэй ӈамгэхэд теневаӈгу.👍  Сянакова’ яляхана Пётр Николаевич ты пэртя’’ ненэцяӈга’’на тарана ӈаво мирдапавы. Выӈгад ядэрта’’ няданда 👉 нензарцие, тынзяӈо, харо, ни, тэмбой тэмдабавы’’."
https://vk.com/wall-147614552_6685,"Няръяна Маркад Юлия Алексеевна Талеева - журналист нява” сянакова’ ялям’, сава нида манэманзь тось.😊 Маня’’ [club147614552|Няръяна Нгэрм - старейшая газета Ямала] редакцияхана ӈани’ тюсь. 🗞 Пыда саць сава мядонзэйдана’’ ӈахат тэвравы. «Подари книгу «Няръяна Ӈэрм» акциява’’ тамна нерня’ миӈа.📚  Юлия Алексеевна ӈэдалёро’’мита нямна тарем’ лахана: — Маня’’ яханана’’ мале сянакова’ ялэна’’ мэйнаць, ӈадьбяни’ нябакони ня’ тонинзь. Сяхаринда Ямалхананда’’ сянакова’ ялэда’’ ӈули’’ сававна ханцеты’’. Тарем’ мань ӈока по’’ Салехардахана манзарадамзь, ихиняни теневана нини’’ манэ’’ман’ харвадамзь. Ненэцяӈгана етри’ тороватадм’, теневанами ӈока ӈэвы. Яхананда’’ ты пэрти’’ ялям’ саць харвобтадо’. Ӈани яхад туртара’’ саць ӈока. Маня’’ ӈэрм’ терӈэ харе’’ илма’’ манэ’’лабтамбива’’, ӈани тэнз’’ сидна’’ торомдамби’’. Нина’’ илам’ сававна тенева поёна’’ сава ӈэ’’ним’’. 👍 #няръянамар#салехард#дудинка#ямал#ненэйвада#ненецкийязык#ненцы#народысевера#янао"
https://vk.com/wall-147614552_6676,Хобцоком’ пюртава’’? 👋 Сидяӈг’ ӈылна паднада’’. ✍ Няръяна Нгэрм - старейшая газета Ямала [club147614552|Няръяна Нгэрм - старейшая газета Ямала] #загадкаНН
https://vk.com/wall-147614552_6664,"Для кого-то ""День оленевода"" праздник, а для нас рабочий день. Наши коллеги из [id250969253|Прцнк Мбук]поделились с такой замечательной новостью👇 Уже не первый год отдел краеведения ЦНК распространяет газету ""Няръяна Нгэрм"" среди пуровчан. Сегодня на Дне оленевода мы вручили свежие номера ханымейцам.  Вот так, вклинивая в свое свободное от поздравлений время и совмещая приятное с полезным, наши коллеги помогают хранить культуру ненецкого народа. 🙃  Для информации: Общественно-политическая национальная газета Ямало-Ненецкого автономного округа ""Няръяна Нгэрм"" (г. Салехард). Одна из старейших газет ЯНАО. Выходит с 19 апреля 1931 года на ненецком языке. Пуровский районный центр национальных культур получает субсидию от Управления культуры Пуровского района на получение экземпляров данного периодического издания с целью сохранения традиционного образа жизни, культуры и языков КМНС.  #северноемногоборье#магадан#ямалспорт#ненэйвада#народысевера""#ненцы#ямал#янао #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка #ненэйвада"
https://vk.com/wall-147614552_6652,
https://vk.com/wall-147614552_6630,Хобцоком’ пюртава’’? 👋 Сидяӈг’ ӈылна паднада’’. ✍ [club147614552|Няръяна Нгэрм - старейшая газета Ямала] #загадкаНН
https://vk.com/wall-147614552_6625,
https://vk.com/wall-147614552_6618,"Тадхав’ ӈэвэйна’’ масабтахава’’, сянакохова ’’💫 Хобцоком’ хось тара. Сидяӈг’ ӈылна паднада’’. ✍ [club147614552|Няръяна Нгэрм - старейшая газета Ямала]"
https://vk.com/wall-147614552_6611,"Хуняна сянакова’’ яля’’ пэӈгуд’’.👏👏👏 Ненэця’’ Саляӈгардахана Полябта яха’ вархана ма’’лёда’’. Теда’ мале хамеку’’.👍 [club147614552|Няръяна Нгэрм - старейшая газета Ямала] тер"" тадтаӈгобциедо' хорпи"", пуна ӈока сава сидяӈгм' 📸 сертаӈгу"".  Ты пэртя’’ выӈгад хардан’ ӈэдалы’’. Ӈани’’ хардаха’’на илена’’ тось хандамдо’ пюрӈа’’. Саляӈгардахана мэна’’ мядондито’ това’ нерня’ мякы манзаидо’ пэрӈа’’. Сёбар’’ ненэця’’ пыхыдадо’ пирдырмаха’’ хамэдамби’’. Мал’’ тэтна’’!👍  Таддикахад тось нибнанда’’ ерев’’, тикы ӈани’ сер’’ ни ӈа’’. Сянакова’ ялям’ Интернет’ мутравна манэ’’лабтамбаӈгудо’. Ӈани’’ ё’’ терхарт’’ сыраць пиртадо’. Е’’эмнянда’’ си’’ив видеокамера📽 манзараӈгу. Хусувэй ӈамгэм’ тадтамбаӈгу’’📹📷. Сё мэти🎤, пирдырти🤼‍♂, ӈавар’’ пирембади🥩🐟 - мал’’ маниеӈгуда’’.👀  #деньоленевода#салехард#ямал#янао#ненэйвада#ненецкийязык"
https://vk.com/wall-147614552_6605,"Няданда’’ вата’’ яӈгоя’’!💪  Яна’’ тер’’ сёбар’’ ненэциена’’ Магадан’ нямна ӈэдалёрӈа’’. Таняна «Чемпионат и Первенство России» миӈа. [club147614552|Няръяна Нгэрм - старейшая газета Ямала]  Магаданан’ 11 Россия’ ё’’ тер’’ ма’’лёвы’’. Помнандо’ ӈэрм я’ няна илена’’ Красноярской, Хабаровской крайхат ӈэда’’; ненэй ненэцие, хаби округхад, Чукотка’ няд, Магаданской, Сахалинской, Магаданской, Тюменской областьхад ӈэда’’, Саха-Якутия республика’ тер’’ пирдырӈа’’.  Таняна ты’’ сапо’’лана иры’ 26 яля’’ ӈэсонд’ 22 Ямал’ тодо’’ ёхо’’на соявы’’ ненэця’’ сянаку’’. Ӈани’’ пото’ тотрев’ санарӈа’’, сюрберӈа’’, яркола’’, тыбкам’ моёпи’’, хано санарпи’’. Ныхымдо’, ӈамгэхэртан’ нива выдаӈгавамдо’, мере’’мамдо’ манэ’’лабтамби’’.  Хэвханандо’ сиддо’ нядабадидо’, тидхалембадидо’ мэ’’, ӈадьбята варемдо’ мэ’’ӈа’’. Ханяӈыдо’ тамна нюсавэй хэвы’’. Ӈахакуд ӈацекыдо’ сёбар’’ ненэцие’’ иланд’ тохоламбидо’. Нюдо’ сяхари’ пыдо’ нёдана сехэрэмдо’ пудаӈгу’’.👍  Сянакодаха’’ [club147614552|Няръяна Нгэрм - старейшая газета Ямала] сава вади ӈэдарамби. Сензда’’ ӈада’’, нерняри’ миӈада’’. 🥇🥈🥉🏆  #северноемногоборье#магадан#ямалспорт#ненэйвада#народысевера""#ненцы#ямал#янао #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка #ненэйвада"
https://vk.com/wall-147614552_6597,"Ямальской район’ нямна «Снежный десант РСО» ӈэдалёрмы.❄❄❄ «Горностай» нюбета отряд’ тер’’ мал’’ манзая’ няю’ тохолкода’’ ӈацекы’’. Ӈобт’ харто’ индо’ сер’ нядаӈгован харва ма’’лёвы’’. Минрена серто’ сейхадандо’ миӈа.👍 [club147614552|Няръяна Нгэрм - старейшая газета Ямала]  Пыдо’ мале Шарышкары, Восяхово, Мужи хардаха’’на мэвы’’. Пуна Яр-Салян’, Сюнай-Салян’, Панаевскан’ тэвормы’’. Панаевскахана нюрте’’э школан’ ядэрта ӈацекы’’ е’’эмня мастер-класс манэ’’лабтамбавы’’. Тохолкода’’ ята’’макохона падтаӈго тоходанвы’’, «Карта желаний» сертабавы’’, ниткахат саваци паӈгалпавы’’, концертан’ сырмы’’. Мядонда’’ сцена’ ниня мэкад иле’’ми ваде’’мы’’, ӈацекэхэ’’на сянаковы’’, сё мэ’’мы’’, таравы’’.  Тикы’’ хавна ӈарка ненэцие нядабаванзь хан’’мы’’. Мяд’, танцие’’ хэвхы сыра сирвы’’. Харад’ тер’’ тарця нядаӈгодаха’’ тэри маймбавы’’.👍Нядаӈгодидо’ сяйси’’ нивыдо’ ӈэдарамбю’’. Мяк’’ туртаха’’на халя’’, ӈамза’’, ӈодя’’ ӈули’’ ӈаводо’’мы’’. Ёльце савовна мядомы’’!👏  #снежныйдесант#ямал#ямальскийрайон#янао#панаевск#ненецкийязык#ненэйвада"
https://vk.com/wall-147614552_6595,Самляӈг поʼ тяхана намдавы сёва”. Тамальӈгана Леонид Лапцуй ирина” соя”ма ялясь. [club147614552|Няръяна Нгэрм - старейшая газета Ямала]
https://vk.com/wall-147614552_6590,"Тюку яля ""Ямальская лыжня"" ӈась, [club147614552|Няръяна Нгэрм - старейшая газета Ямала] тер"" ӈани' таняна мэць.  Ӈокханда 350 ламбитана"" ӈобт' ма""лыць. Ӈарка  ненэця"", нюдяко"" ӈацекы"" мал"" ламбидо' сераць. Ханяӈы"" мяд' терсавэй товыць. Тикы ёльце сава👍, вадёдана ӈацекы"" сяхари' сёбар""⛷ ӈэӈгу"".  Хуркари"" таняць: похо"" едейкода"", тандая' ламби мэць пявы"". Едейковыӈэ малмбой"" пэдавава"", ныланава ялява"" тэри мэсь нива"" ӈэдара"". Тарем' пыхыдм' мэбетаӈэ сертаба тара!💪  Тюку по' 500 м няби 2023 м пирдалембиваць. Ӈуда"" терӈэ сомбой мадавэсавэй савакоци ня""маваць.  #салехард#ямал#ненецкийязык#ЯмалСпорт #СпортНормаЖизни #СалехардСпорт #YamalSport"
https://vk.com/wall-147614552_6579,Ӈобкана [club147614552|Няръяна Нгэрм - старейшая газета Ямала] ня сянакова яляха’’ ӈэдалыва’’!!!
https://vk.com/wall-147614552_6564,"Тюӈгаида’’🤗  Ты” саполана иры’ (март) 25 – 26 яляха’’на Салехардахана ты пэрти’’ сянакова’’ ялям’ мэтава’’. Марад’’ тер’’, мядонда’’ Полябта яха’ вархана ма’’лёда’’.  Маня’’ [club147614552|Няръяна Нгэрм - старейшая газета Ямала] , «Лух авт», «Красный Север» газета’’ редакцияха’’на паднанаӈэ ӈобанзер’’ мядм’ мяра таславаць. Мяканана’’ мядондина’’ подпискам’ сертабаӈгу’’, сяянда’’. Толаӈгован’ харвана’’ ненэця’’ пыхыдадо’ нензел’’мана газетаха’’ падыбаӈгу’’. Пыдо’ е’’эмняндо’’ почтахана манзарана не тута.  «Няръяна Ӈэрм» газетахана манзарана’’ ненэй ненэцие ӈатеӈгу’’. Ӈадьбята ядэрманда’’ сер’ мякана’’ тюӈгаида’’. Теневана’’ нида’’ ӈобтарем’ ханъида’’. Тадхав’’ подпискам’ сертаида’’. 👉Харе’’ вадавна толаӈгова ӈули’’ тарана сер’’. Толаӈгоб’’нанда’’ вадамда’’ нерня’ минреда’’.😉  Тикы’ хавна ӈуда’ терм’’🎁 ня’’ма пир’’ӈада’’. Ӈопой’’, сидяӈгм’📸тадтаӈгуда’’. Вада’’ харам’✍ падаӈгуда’’. Падвэра’’ хэм’’, илека ӈэбта тара. Ненэцяӈг’’ «Няръяна Ӈэрм» газетава’’ толаба табекуда’’.☝ Вадида’’ тюку то’’олха ӈэсь пир’’ӈа’’: «Толаӈгуда’’ – юнхат теневаӈгуда’’!», «Няръяна Ӈэрм» толан – вадамд лэтран». Пуна ВК страницаханда’’ ӈадимдеӈгуда’’. Хештегва’’ пада нёда’’ юр’’, ти - #nnyanao  Ныланава ялэда’’ сава’’ ӈэя’’!😊"
https://vk.com/wall-147614552_6559,"Сянмбой яля хаи. Тадхава Салехардахана сянакова’’ яля’’ пэӈгуд’’.👍Яна’’ терӈэ мал’’ ӈобт’’ ма’’лёдава’’. Манэ’’мандара’’ ӈока ӈэӈгу. Сидда’’ тасий сидяӈгаха’ тидхалембаӈгуху’.👀  Нина’’ ядэрмана’’ сер’ манэ’’ина’’! Теда’ сён’ инзелехэва’’, Илья Сэротэтто Нядаӈгарад’ тер сянакова’ яля’ нямна хыно’’ӈа. 🎤✨"
https://vk.com/wall-147614552_6554,Ӈарка нява’’ ненадо вададава’’ мэ’’ӈась. Едэйвана ӈадиманда газетава’’🗞 манэ’’ӈась. [club147614552|Няръяна Нгэрм - старейшая газета Ямала]  Елена Тимофеевна Пушкарёва е’’эмнана’’ сава вади хэтась: — «Няръяна Ӈэрм» паднана’’! Пыдара’’ манзаяра’’ ёльце сидна’’ маябтамби. Ё’’ илъи ӈоб’’ намдоръяна’’. Ӈоб’’ тарем’ пэдавадёда’’.  Тарця юнета ненэця’ вада сидна’’ ӈули’’ сахамламби’’.✍
https://vk.com/wall-147614552_6551,«Хулеймансь» тарця сянакова Салехардʼ ядхана Пэˮ тер” мэ”ӈаць. Харе” тыдоʼ пэртя” ненэця” ӈобтʼ ма”люрӈаць. Тикамдоʼ хусувэй поʼ нараʼ няна мэ”ӈадоʼ. Помнандоʼ тыʼ ӈэхэна пирдырӈа”. Тедаʼ ӈод” ва”лёйдоʼ ӈаниʼ тасламбидонзь. Тикыʼ нямна [club147614552|Няръяна Нгэрм - старейшая газета Ямала] газетаханана” толара”. Ӈэдалёро”мава” хахаяда яляʼ ӈадимда.
https://vk.com/wall-147614552_6549,"Мерця’ сер’ тирӈа⛷🏂 [club147614552|Няръяна Нгэрм - старейшая газета Ямала] Ямальской район’ тер сёбар’’ ненэць’ Яков Лаптандер Ноябрьск’ нямна ӈэдалёрӈась. Таняна Ханто’ сэркана «Ӈэрм’ мерця» сноукайтинг пирдырма миӈась. Няхар’’ юд мян сянакода’’ Ноябрьск’, Сургут’, Когалым’, Тарко-Саля’, Нижневартовск’ тер’’ ӈэвыць.👍  Ямалхана илена’’ «сноукайтингм’» тандая’ тохоламба пядонзь. Есерцавэй ламбаха’’на едейкурць мэбета ненэцяри’’ пир’’ӈадо’. Тарця мутратна ӈамгэм’ хусувэй хибя пирдале нида пирас’’. Тикэр сата мерцярихина мэта. Ӈадьбята ӈэ’’, ӈуда’’ ӈули’’ ныхы’’пато’ тара’’.💪  Ӈэдалёрмы нява’’ пирдырманда мальӈгана мерця ялян’ еремы. Тиртараха ӈэвы. Пыда «стандарт-м» видм’ тэравы’’, ламбитани’’ поӈгана нюртей ян’ ха’’амвы’’. Тет по’ ямбан’ сноукайтинг’ ва’’леро мал’’ тохолавыда:💥  — Нюрте’’э’ ехэрана сянакобцм’ пяб’’ни, ет’ тоенась. Мэсана ӈамгэ’ то’’олха нись ӈа’’. Парондэян’ тебсетыдм’, тю’’уку’ тисетыдм’. Пунахав хэхэдана тэдрев’ пахалав. Сянакова’’ ёльцяӈгана минрена серм’ тяхасовна тенева тара. Тикахана пирдырти нерте пиртыд. Ламбид савовна масармы’’ ӈэбто’ - харто’ хайна минда’’. Мэта’’ ембдярод мэсыдота’’ – халцукэян ӈэӈгун. Саць нядаӈгода – мерця. Мерцяр яӈгода, ӈопой яхад манзада я’’маӈгур. Нит нерня’ ереман харвабат, хусувэй яля’ пыхыдамд мэйрамбад. Мань хэ’’нё нибта ӈа’’, ибарка ӈэбта, ӈоб’’ едейкурманзь ханцетыдм’. Тикы’ хавна хубтахана сюрберцетыдм’, Яков Лаптандер тарем’ табекурӈа. 😉  Теда’ мяканда тэв’’махаданда таминда несэй’’ пирдырмаха’’ «ЯмалКайтан’» хамеко пэвы’’."
https://vk.com/wall-147614552_6543,"🌲Лесной диалект🌲 💫Каӆпюӆ юбилей мэӈаш’’ [club147614552|Няръяна Нгэрм - старейшая газета Ямала] [club173849556|""Няръяна Нгэрм"" . Пишем на лесном диалекте]  💫Каӆпюӆ чуки похона кашем’дюӆ пота кадя. Чики каӆтууде Пюӆ дяхана 1933 похона ӈычимы. Неӆьчеэй няна нюча пункт приёма лапкауди ӈаймай. Таняӈ катамайтуӈ каӆитуӈ халакутуӈ коп’’, тытуӈ ӈамши’’ тайвапëши шанат дяхат мэна’’ неша’’ тоштомай’’. Таӈок по’’ дямпан нешади’’ диӆишат каӆтууде шанат нуту’’ коӈаш. Ӆакхай по’’хона Каӆпюӆкана куӆкаӆи’’ хома ӈамыдю’’ шеӆтаӈаш, таньняна диӆина’’ нешади’’ хомана диӆимаӈ мэты.  💫Каӆтантуӈ юбилейхана праздничное’ шествие’ шеӆтаӈаш’’ – таньняӈ шанат тэмс неша’’ ӈомаш’’, кукитоӈ тытуӈ кан’хана миндяш’’. Каӆпюӆтуӈ дяӆяхана выӈкат томы’’ неша’’ тыӈ кан’хана няматаӆакуӆьш мянаӆяш’’. Тыӈ кан’хана мянаӆьш дюӆнуӈ няӈат манӆе чепьӈаш’’. Няхаӆ дю’’ чет’ касаӈ кан’’, чет’дяӈкня ней кан’’ - таӈок тыӈ кан’’ ӈайтаӆё мянаӆяш’’. Касами’’ поӈкна ӈайвахай кан’ным Дмитрий Егорович Агичев канаӈата, пыта тыта’’ минаш кадя’’. Не’’ поӈкна нята’’ неӆьня Лина Леонидовна Агичева финишан тоӈа. Ӈокна ӈайтаӆёчи’’ поӈкна нята’’ неӆьня Леонид Иванович Пяк тоӈа.  ❄Ӈайтаӆёмантуӈ камна мянаӆта’’ вяӆкуӆоӆяш’’, нэхэӆумпиш’’. Няӆяӈ паӈк вяӆкуӆпёшь ӈайвахай местам Сергей Сергеевич Пяк канаӈаш’’. Нэхэӆумпëшь мянаӆьчи’’ поӈкна пиӆи нэхэта ӈайши Леонид Иванович Пяк тонӆаӈа’’, пыта ӈайвахай местам канаӈата.  ✍Лариса Айваседо патмы  #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6537,Тохолкова’ серо тидхалембада департаментхад Светлана Тусида мядонзэйдава’’ тэврась. 👍  Маня’’ манзаяханана’’ [club147614552|Няръяна Нгэрм - старейшая газета Ямала] тюку’’ книга’’ ёльце тараӈгу’’. Библиотекана’’ тер тамна ӈокма. 📚
https://vk.com/wall-147614552_6529,"Выӈгана илена ненэць’ хубтахана мер’ юркорӈа. Манзеты’’, хув’ мерувна ӈэдалагун - тэводана ямд мер’ тэваӈгур. ☀🌦 [club147614552|Няръяна Нгэрм - старейшая газета Ямала]"
https://vk.com/wall-147614552_6520,"сёбар’’ ӈацекы🤼‍♂💪  🤼‍♂Тюку илаӈганана’’ ӈацекы’’ хусувэй ӈамгэн’ тоходана пир’’ӈадо’. Нюдяко’’ хардахартаха’’на хуркари’’ едэй’’ тохолкубц’’ ӈадиберӈа’’. Тарем’ Ӈэдяӈгана илена’’ ӈацекы’’ тароць тоходана’’, таро’’мандо’ нюм’ - «смешанные боевые единоборства ММА». 🤼‍♂Теда’ пыдо’ мале я’ тиӈгэвна минда пирдырмаха’’на пыхыдадо’ манэ’’лабтамби’’.  🤼‍♂Тандая’ Тюмень’ нямна ӈэдалёрмыць. Таняна Уральской федеральной округ’ чемпионат няби первенство мимэхэнзь. Россия’ ханярид товы’’ ӈули’’ ӈока’’ ӈэвы’’. Ӈэдя’ тер Иван Яптунай 🙍‍♂, 7 классахана тохолкода ӈани’ таня’ хан’’мы. 14-15 потна’’ нита поӈгана пирдырмы💪. Нямэхэна Салехардхана ӈэвы пирдырмаха’’на няхатата мэбе’’мы, нюртей ян’ ха’’амвы’’🏆🥇. Ӈадьбята са’’манда нид тамна’ тяха’ ӈэдаравэдо’.  Сита тидхалембадада, [id198542486|Степан Яптунай] лахана: — Пирдырман’ сямянхат мэбете’’эдо’ ма’’лыць. Нё’’лёко хардахад ядэрта ӈацекэхэна тикы ёльце тоена. Ӈаха’’мна ӈэдалёр’’мада сяхаӈгарт’ яӈгусь. Ӈадьбята няданда ва’’лёярка’’ танявыць. Пыда тандая’ вадёдана пэвы ӈацекы. Мале сян по’’ пыхыдамда тохоламбаӈгу, няданда ватада яӈгода!  🤼‍♂Степан Яптунай тохоламбада ӈацекэда няхар’’ ю’’ пир’’.Си’’ив яляхана ӈобт’ няхар’’ ма’’люрӈа’’. Хибя таро’’ман’ харва мал’’ сёбар’’ ненэцие’’ мят’ [club213528098|Спортивный клуб ""САРМИК""] ханаць пир’’ӈадо’.  — Ӈэдяӈгана таро’’ман харвана ӈока. Нюдякомбой 12-15 потна тохоламбидм’. Мале сян по’ сиддо’ табедамбаӈгудм’. Хой’ терни ӈани’ таня’’. Няхатато’ харбёдо’ ти’’ ӈэванзер’ ӈа’’. Ӈопой’’, тедари’ сиддо’ пирдырмаха’’ нидамзь хан’’ла. Сяхари’ ӈари’’ тоховандо’ сер’ ядэлаӈгун. Тарем’ ӈэдалёрп’’ тарана ӈамгэ ӈока нив ӈа’’. Мэта’’ ембдяр’’ тараню’’, еся’’ ӈэдакы’’. Таддикахад ханяхав ӈэдалаб’’ хубта, нумда вэва ӈэсеты. — [id198542486|Степан Яптунай] инда ядэрабцо [club147614552|Няръяна Нгэрм - старейшая газета Ямала] ваде’’ӈа.  👍Тарця тарана, едэйвана ӈадимы сер’’ нерняри миӈая. Похо’’ «Сармикахана» тохолкода ӈокамданая’’. Ӈэдя’ тер’’ сенз’’ ӈэя’’.👍  #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка #ненэйвада"
https://vk.com/wall-147614552_6516,"Ензя’ тер’’ юн 📚Ненэця’’ вада’’ яля Ӈэрм’ тер’’ вади лэтрава’ нямна етри’ лахана’’. Неноховавна пудана сян по’’ ӈока серо вади’’ е’’эмня тасламби’’. Яна’’ тиӈгэвна хуркари ненэця’’ тэнз иле’’, хусувэдо’ харе’’ вадидо’ таня’’.  📚Яра иры’ 21 яляхана я’ тир’’ ниня вадаха’’ таславы ялям’ мэ’’ӈаваць. Тикы яляхана вадина’’ лэтрава’ нямна ӈокавна лаханава’’, вадёнана ненэцяӈг’’ тарана вади тэврамбива’’. Яханана’’ хуркари серо нэбтеби’’, акция’, выставка’ ӈэдакы’’. Таймыр’ ӈэрм’ тер’’ ненэця’’ тикы яляхана вадахандо’ таславэдо’ ӈокась. Хусувэйдо’ нянанда мэкадм’ тэрабись. [club147614552|Няръяна Нгэрм - старейшая газета Ямала]  📚Тикы яляхана«Арктический центр культуры» нюбета хардан’ Дудинка интернат’ школахана хой’ тер’’ тохолкурта’’ мядонзь ядэрӈаць. Таняна ӈацекэхэ’’ илека сянаковам’ сертаць, таддикад падна мэта книга’’ выставкам’ манэ’’лабтаць. Елена Кумивна Евай, центрахана манзарана, ӈацекэхэ’’ вадава’’ сававна теневава’ нямна лаханась. Мядонзь ӈарка нябакода, Антонина Ивановна Неняӈг турӈась. Ӈавнанда пыда ӈацекы тохоламбадаӈэ школахана манзарась. Тикы’ хавна вэсакомда няць, Михаил Александрович Неняӈг’ ня’, тохолкоди’’ е’’эмня книга падыбихинзь. Книгидо’ выставкахана таняць, теда’ ӈод’’ школахана тохолко мэйдо’.  📚Нёлёкоця’’ ӈацекэхэ’’на паднана ненэцьм’ манэць ёльце илекась. Антонина Ивановна няндо’ лаханаком’ ваде’’ӈась, школахана манзаравы пода тензебтесь. Ӈацекы’’ харето’ вадавнандо сё мэ’’ӈаць, стихотворения’’ ваде’’ӈаць.  Тарем’ Ензя’ няна вади лэтрава’ е’’эмня ӈадимдевы ялям’’ мэ’’ӈаваць. Автор: Елена Ямкина #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6506,"Наука’ сехэрым’ нёдана 📖 🥳🥳🥳 [club147614552|Няръяна Нгэрм - старейшая газета Ямала] 📚 Хар’’на’’ ненэй ненэцяӈэ’’ падарм’ тохоламба пя’’махадана’’ юр’’ похорт хэ’’мя яӈгу. Ӈэбта ӈод’’, поӈгадана’’ мале сян’ нява’’ учёной’’ нюмам’ мэ’’ӈа’’. Ӈопойдо’ - Галина Павловна Харючи, ненэй ненэцяӈэ’’ илма’’ тохоламби.  📚 Галина Павловна ненэцяӈэ’’ е’’эмняна манзара. Харна’’ невхы ирина’’на ила’ пяныдм’ тюку яляха’’ тэвравана е’’эмня варемда мэ’’ӈа. Пыда выӈгана, хойхана мюсерта нина’’ хэбидя я’ ханяна ӈэвам’ я’ падарт’’ ненадумдабись – манзаита’’ сер’’ яхана’’на’’ хэхэ’’ и’’ лэтрава няю’’ закон ӈадимдембиць.  — Ненэй ненэцие’’ илам’ тохоламбавы нини’’ то’’олахадм’ ӈэван’ харвасетыдм’. Тикы сидя финской учёной няхаюна’’ - Матиас Александр Кастрен няби Тойво Лехтисало. Выӈгана, хойхана илена’’ нина’’ ила’ пяныдм’ ӈули’’ савовна падвэдинзь. Ӈадьбяни наука’ манзаям’ пядамзь», — тарем’ Галина Харючи лахана.  📚 Пыда си’’ив’ ю’’ по’ тяхана Тасу’ я’ няӈы Юрибей хойхана, Яндо’’ мякана соявы. Тохолкова паӈомда Ӈэдяӈгана мэ’’мэдась. Тохолкулва’ мята ёльце’’мяхаданда, небяхаюта-нисяхаюта няд табеком’ ня’’амвы: Саля’-Хардыхы ӈацекы тохоламбади’’ хамедамбада училищен’ паднаванзь хэвы. По’ хэмяхад таӈга Тюмень маркы университетан’ падрода мимыда, илам’ тохоламбада факультетхана паднавы.  📚Ил’ ӈоб’’ пирас’’ ӈэсь вуни пэр’’, хаюпа хэ’’мяхаданда Санаторно-лесной школахана манзара пэвы’’, тохолковамда манзаянда ирманя минревэда. Сидя по’ школам’ ӈудаханата ня’’амбавы.  📚Хэвы юр’’ по’ пудана похо’’на Саляхардахана наука’ серо нерня’ пэраць пявы, этнографиям’, этнолингвистикам’ тохоламбади’’ Лаборатория ӈадимы, сита таня’ манзараванзь ха’’мы’’. Тикадо’ пуна Научной центраӈэ хаясь, Ӈэрм’ няна илева’ ямбан’ харто’ соя’’ма яханато’ иленя’’ ненэцие’’ илам’ тохоламбиць. Таняна Галина Павловна учёной секретарьӈэ тарась. Падвы манзаида’’ ненэй илна’’ саир’’ нямна ӈа’’, тюку яляха’’на ся’ пирувна несэйӈэ хая’’, ни’’. Ты пэрма’ сер’’ хурка ӈэвы’’, теда’ хурка’’, мюсерта нина’’ ил’ ӈамгэда яӈгама, ханзер’’ тохолковы’’ ненэця’’ харто’ иландо’ саирм’ нерня’ пэрӈа’’, ся’ пирувна лэтрамбидо’.  📚Ямал’ яна’’ ила’ нямна энциклопедиям’ сертабабто’ варемда мэ’’ӈась. Тикы’ хавна закон’’ вато ненэй вадан’ падыбабто’, нита манзаи тидхалембись, ӈани’ ӈоб’’ тарамада – «Ненэй ненэцие’’ тюва’ мэсыдм’» падарт’ маня’’ вадавнана’’ падыбись. Ӈоб’’ падвэнда нюм’ - «Вавлё Неняӈг».  📚Пуда Ямал’ яна’’ илам’, культурам’ падыбади’’ ня’ манзаравы. Округна’’ тиӈгэвна хасаваюдимдей классаха’’на тохолкода ӈацекы’’ ед’ паднавы’’. Галина Харючи падвэхэт’’ яӈга ялян’ юркад вата падвэда ӈадимяць, тамна хуркари наука’ серо вадета’’ журналха’’на манзаида таня’’ - ӈокханда юркад ва’’ӈа’’. Падвыда мал’’ ненэй ненэцяӈэ илна’’ нямна ӈа’’, харта вадамда, илна’’ саирм’ теневаванда нид тикы нямна падна нянанда нензел’’.  📚Не’’ серо нерня’ пэраць етя общественной манзаи минресь, округна’’ «Ямал-нюна’’ я!» ассоциацияхана нида нядабись.  🎉Соя’’ма’ ялям’ мэта нява’’ сенз ӈэя, ябдая! Ненэй ненэця’’ манзетыню’’ - ӈэваконда ни’ ёмзяли’’ тэсая’’!  👉🗞ПЕЛЯМДА ГАЗЕТАХАНА ТОЛАИРА’’…  ✍ Лариса Окотэтто’ падвы  #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка #ненэйвада"
https://vk.com/wall-147614552_6505,"Ӈарка я’ юн💫 «Ненэй вада» проект манзара📖 тарем’ [club147614552|Няръяна Нгэрм - старейшая газета Ямала] лахана’’. ✨Небой по’ ямбан’ Няръяна маркана этнокультурной центр’ мякана ненэй вадам’ тохоламбаван’ харвана’’ ӈарка хибяри’’ е’’эмня «Ненэй вада» школа’ манзаямда минредась.  ✨«Ненэй вада» ненэцие’’ вада’ школа» нюбета проект - Ассоциация «Ясавэй» няби округна’’ Этнокультурной центр ӈобнзер’ таславы манзая. Ваеравы по’ ӈарка пэвдей ирий’ пудана’’ яля’ пиркана школахана тоходанавы’’ хибяри’’ манзаравамдо’ манэ’’лабтаць.  ✨Проектамдо’ нядмяць’ методической пособием’ сертаць. Тарцямдо’ школаха’’на тохолкодаха’’на, кружок’ манзаи минренаха’’на мэць серо’’ӈа. Небо’ тарем’ тасладонзь – 2023 похона проектм’ тамна нерня’ минреӈгудо’. Няръяна-Мар’ школахад перена’’ класс’’ Нельмин Саляхана няби Несь’ ӈэсы’ культура’ серо минрена мякана таняӈгу’’.  ✨Едэй по тось Нельминхана, Несьхана хибяри’’ тоходанавамдо’ пядонзь. Тарця класс манзаямда Нельминхана этнокультурной центрхад паӈгадёда мякана минреда, сидто’ тохоламбада Екатерина Николаевна Ардеева. Пыда И. П. Выучейской’ нювм’ нюбета Няръяна маркы педагогической училищем’ ёльцевы. Округна’’ Ненэцие’’ народной ансамбль «Маймбава» ветеран, иланда ямбан ненэця’’ вадам’, ила’ саирм’ тю’’у’ минре.  ✨Саля’ тер’’ ваеравы ирий’ нертей яляхат мале тоходанась ма’’лёсеты’’. Тамна Несь’ ӈэсыхына тарця класс манзаямда пяда. Ирина Александровна Канюкова нида тохоламби. Пыда интернатхана воспитательӈэ тара, тарця манзаита пуд ненэй вада’ урок минре. Ирина Александровна Канин’ хойхана мюсерта ненэця’ мякана соявы. Хари’’ вадамда сававна теневада, Санкт-Петербургхана А. И. Герцен’ нювм’ нюбета университетхана, ӈэрм’ ненэцие’’ факультетхана тоходанась.  ✨Тарем’ Несьхана, Саляхана илена’’ ӈарка хибяри’’, ӈацекы’’ хусувэй си’’ивхана ӈопой мэвна вадамдо’ тохоламбаванзь ма’’люрӈа’’. Ӈобкана ма’’лась пыдо’ ненэця’ вадавна лахана’’, толаӈгурӈа’’, сянаку’’, едэй вади’’ тохолаби’’.  ✨Наръяна маркана этнокультурной центрхана тоходана’’ ӈани’ таня’’. Сиддо’ тохоламбада Ольга Ивановна Варницына, округна’’ тохолкова’ центрхана методистӈэ тара. Небой по’ пыда тохоламбавыда нертей по’ тоходанаць, ханяӈыдо’ тюку по’ ӈани’ тарця школан’ тоць.  Юлия Талеева ✍ #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6500,"Сянаковаха’’ хамеку’’💥💯  Теда’ мале ӈамгэ’’ пир’’ яля’’ хаи, таддикахавахад Салехардахана, Яр-Саляхана тамна ӈани’’ хардаха’’на ӈобт’ тэваӈгуд’’.👍  🏆Хубтыхы’’, пэвсюмя’ няӈы’’ нись ӈадю’’ хан’’ӈа’’. Хамэдахарта нидо’ хамэдаӈгу’’, мале ӈэдалавандо’ ёльць’ товы ӈэӈгу. Ӈадьбята яна’’ ханярина илена’’ сёбар’’ хибяри’’ ӈули’’ тэтна’’, сянакова’’ яляха’’ хамекурӈа’’. Хусувэдо’ няхатата мэбе’’ман’’, мере’’ман’’ харва. 💪Ты пэрта’’ хасава’’, тэхэ’’на ӈэдалёрманда’’ не’’ ялэхэ’’ пыхыдадо’ тохоламби’’. [club147614552|Няръяна Нгэрм - старейшая газета Ямала] ӈани’ яляхана юндо’ вадетыда.  🏆Ханяӈы’’ сямянхат сата тыдо’ пахаламби’’. Нензяминдядо’ лабакм’ сюртемба торомдамби’’. Пуна сававна тохолавы мэта’’ хабтедо’ манзаямдо’ теневаӈгудо’. Я’’авла нерня’ нэкалтадо’. Ервандо’ тёрм’ намдавандо’ сер’ ӈопой санан’ санаӈгуд’’. Харевы’’, ӈаправы’’ ты’’ тэвнана’’ ни’’ ӈэӈгу’’!  🏆Тамна ӈани’’ ненэця’’ мядото’ хэвхана, малкобито’ пуд ӈопой яхад няхар’’ санава санарӈа’’, хано санарпи’’, тюрм’ яркыби’’, таро’’ӈа’’, ныхыдарӈа’’. Тарем’ хамековандо’ сер’ сян нёхом’ хаесетдакы’’?! Пуна няна’’ харто’ манэ’’лабтаӈгудо’.  🏆Выӈгана мэна’’ ненэця’’ тикы’ хавна пэрта манзаядо’ ӈока. Яля’ ямбан’ ӈэто’ ниня ну’’, хонариванзь хасерӈга’’. Харвабнандо’ ӈод’’ саць хамеко ни’’ тэвор’’. Ӈамгэ ӈэвна, ханяхарт нивы хамековы ты пэртя ненэць’ нида мал’’ пирдале ӈани’ пиръ’’яда. Тарця мэбете’’э похо’’ таня пэрӈа’’. Ӈопой’’, пыхыдадо’ нидо’ манэ’’лабтамбю’’. Саць ва’’лёйхав’’, харвабта, мяк’’нато’ хаюрць, тэри сыртаӈэ тара пэртакы’’.  Сянакова ялэда’’ #деньоленевода хахаялма’’, хамекуда’’!🚀 ✍📸 А.Яптик  #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6496,Ӈэдалёртава”?
https://vk.com/wall-147614552_6493,"Инзеледа’’, инзеледа’’!!!  ✏Пудана’’ похо’’на вадам’ нерня’ минрева’ нямна етри’ лахана’’. Тикы’ хавна хуркари едэй ӈаво ӈадимдемби’’.  Салехард маркана юне тэволанаӈэ манзарана’’, телевиденияхана лаханана’’ мэкад иӈудм’ ховыць. «Подкаст» падыба пявыць. [club147614552|Няръяна Нгэрм - старейшая газета Ямала] Нюбедо тарця’’: ✅«Лаханакурӈава’’» ✅«Инзеледа’’, инзеледа’’! Харитон лахана» ✅«Ненэцие’’ иле’’мя’’».  Тикындо’ харада ти. Ӈамгэхэв’ нямна ӈэда ямб лахарём’, ненадовна таславым’ ваде’’ӈа’’.😊  Ӈэрм’ тер’’ ненэцие’’ нямна ӈэда программа сертабада’’ мале нюртей подкастадо’ ВКхана ӈадимдевыць. Инзелеб’’, тэри илека🎧. Ханяӈыдо’ ненэй вадавна, ӈанидо’ хаби’’, ӈысма’’, тасу’ хаби’’ вадавна ӈа’’. Ненэй вадавна Харитон Вануйто, Наталья Хороля, Наталья Вануйто, Лариса Окотэтто лахана’’. Хуркари ӈаво нядандо’ намда пир’’ӈава’’. Гороскоп, кино’’, иле’’мя’’, пудана юн’’ ӈэдакы’’. Ёльце тарана сер’’. Вадамда намдорман’ харвана ненэць’ маймбаӈгу, ида савуворта.👍  Сяйманда’’ сер’☕, ныланаванда’’ ёльцяӈгана нита’’ вадетаха’’ инзеледа’’. Ӈока хибя инзелеб’’, вадава’’ пили’’ соӈгу. Интернет’ мутравна ВКхана «ЭтноАрктика» нюбетам’ хоӈгуда’’, нида’’ падыбадидо’ тикан’ паклембидо’.  📸 Вануйто Харитонхад ханавы #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6482,"Тарем’ тара!🥊💪👍  Ненэй не’’ поӈгана ӈопой тыретана илебей не таня – тикы Дарья Салиндер. Яна’’ тиӈгэвна сидта тенева’’. Пыда нерняри’ минда, ӈамгэхэртан’ ниня табаӈгана ненэць’.  Са’’манда е’’эмня тандая’ Россия’ сёбар’’ ненэцие’’ министр’ табековна нянда «Мастер спорта международного класса по боксу» званиям’ ми’’мы’’. 👏Пыда нерцюнда тарця ненадумда’’мам’ ня’’марпавы Ямал’ тер’’ не’’ поӈгана ӈоб’’ яӈгувы.  Я’ ханяри хуркари пирдырма’’амна ӈэдалёрць пэрӈа🌏. Тырета нята нида етри’ пирдалембасетыда, нернярина мэсеты🥇🏆. [club147614552|Няръяна Нгэрм - старейшая газета Ямала] пирдырмита нямна юне ӈатесеты. Пыхыдамда ДЮСШ «Контакт» залхана Новой Уренгойхана тохоламбида. Сита тохоламбдаданда Алексей Воробьёв тара.  Дарья ВК страницахананда тарем’ паднась📲: - Си’’ми тидхалембадахадани ӈока ӈамгэн’ тухудм’. Сяхари’ нядаӈгу, сававна табекурӈа. Ханяӈэхэ’’на хаця’’ ӈаркаркавна няни вахалць ӈани’ пир’’ ӈада. Тикэхэв сер’’ ни ӈа’’. Тарця вади’’ пуд ханяцей’’ сахамзетыдм’. Хусувэй тохоламбада ненэцянда серм’ теневасеты, ӈоб’’ хэвханана’’ мэсеты.  🤗 Нерняри’ ӈа’’! Пилютар яӈгоя! Нён хаӈгур’’! 📸 Интернетхад ханавы #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6477,"Нерняри’!🔥🔥🔥  Илебей ненэциена’’ нямна ӈани’ сава юнм’ намдава’’. Тандая’ 13 ненэцям’ яна’’ серо тасламбадаӈэ тэравы’’. Сидя по’ ямбан’ округна’’ ӈэвахана мэна ервана’’ нядаӈгодаӈэ тараӈгу’’. Поӈгандо’ няхар’’ ӈэрм’ тер еремы’’: «Ямал-ню’’на’’ я!» Ассоциация’ совет ӈэвахана мэна - Некоча Окотэтто, юне падыбада - Дмитрий Кельчин, Тарко-Саля’ тер - Мария Вокуева. Пирдырмы’’ мал’’ яӈгана маркат, районхат ӈа’’. [club147614552|Няръяна Нгэрм - старейшая газета Ямала] 👀  Сиддо’ илебей ненэцие’’ серо нерня’ минре тохоламбаӈгу’’. Пыхыдадо’ несэй манзаяхана хорпаӈгу’’. Ӈамгэ яханана’’ ӈадимдева’, яӈгамдава’ сер’ ӈа, тикым’ ӈобанзер’ яндо’ тер хонрахая, тасламбаӈгу’’.  Тэравы ненэциедо’ ёльце пэдава’’, иӈудота’’, нито’ ӈэвахана мэнаӈэ тарана’’, сяхари’ Ямалхана илени’’ нямна сейдо’ няркнана’’. Ӈокханда 156 ненэця’’ пыхыдадо’ таня’ падван харвавы’’. Тикы’’ поӈгат няхар’’ яӈорэй’ ӈэда пирдырмахад сямянхат ва’’лёйдо’ тэравы’’.👏  Нюртей ӈобт’ #молодежьямала ма’’лёвадо’ нара’ ӈэӈгу. Интернет’ мутравна лаханакурта’’. 👍  #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6466,"НЕ’’ ЯЛЯ🌷🌷🌷 от [club147614552|Няръяна Нгэрм - старейшая газета Ямала] 🌹Выӈгы ил’ нехэт пере. Пыда тум’ пятаби, мята тер ембапи, ӈацекыда вадаби, вэсакомда нядаби. Минрена манзаяда ӈули’’ ӈока. Малкованзь, ватаӈгованзь, хане хэсь тарабта ӈани’ ханда. Хой’ няна несипой’’ ил’ яӈгу. 🌸🌸  🌹Тюку яляхана яна’’ тиӈгэвна илена нехэ’’ савари вади ӈэдарамбива’’. Сяхари’ пэдавада’’, сензада’’ ӈада’’. Хусувэй ялян’ маймбида’’. Сянда’’ нида’’ ӈоб’’ хэвхананда’’ мэя’’. Илебядё нерняӈы ялэда’’ маниейда’’. 🌺🌺  #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6455,"Герои наших репортажей взрослеют на глазах. Вот и Данил Яр, про которого писали на страницах газет увидел себя на наших полосах еще мальчишкой, мастерившим пуговицы для упряжей.Кстати, он специально для этого заглянул к нам в редакцию 👍👇  Тюку сава яляхана Данил Яр редакциян' тось. [club147614552|Няръяна Нгэрм - старейшая газета Ямала] падвы манэсарӈась.  Толаӈгованда сер' харта сидяӈгамда📷 ховысь. Тикы сидяӈгахана пыда тамна школахана тохолкода ӈацекы. Ти, тарем' газетанаˮ🗞 ирмня яна"" тер"" ӈацекы"" вадёдана"".  — ""Мыникохона"" ӈэда сидяӈгами манэ""мани сер' армияхана мэ""ма поми тензебтедм'. Мань Воздушно-десантной войскаха""на тохолкурӈадамзь, — Данил тарем' лахана.  Мядондава"" янда терха"" тарця вади ӈэдарамби: — Толаӈгуда"", тикахана ненэй ненэцие"" юнхат теневаӈгуда"".  Салехардхана мэванда"" сер' тюӈгада"", харвабта ӈамгэхэв юндана"" вадетада"".😉 #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6452,"Я’ сяр’’ ниня хусувэй ненэць’ харта ӈавранда тэнз. Невхэхэт’’ ненэй ненэця’’ халям’, ӈамзам’, ӈоди ӈаворӈа’’.🐟🥩  Сыра’ ӈамзи пиремби’’, ханюй халям’ ясьпи’’. Та’ халя’ евэйм’, порцам’ пиремби’’, юрикм’ тырабтамби’’. Сянакова’ яля’ ёльцяӈгана тарця ӈавар’’ тэмда пир’’ӈава’’. 👍  📷📸 Анна Яптик [club147614552|Няръяна Нгэрм - старейшая газета Ямала] #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6448,"Ӈарка яʼ юн👍 Яни нямна хыноʼʼӈадмʼ 💫 Тюку поʼ округхананаʼʼ иленаʼʼ ненэцяʼʼ ханярина Евгения Андреевна Соболевамʼ тензебтембиць. Таремʼ ваеравы ирийʼ сиʼʼив яӈганя яляхана «Арктикамʼ» нюбета мякана маʼʼлюрӈаць. Ханзер илевамда, «Хаяр» ансамбльмʼ ӈадимдевамда вадеʼʼӈаць. Хаёвы юрʼʼ поʼ 60-юдимдей похона яхананаʼʼ ненэциеʼʼ «Хаяр» ансамбль ӈадимясь. Няръяна маркана иленаʼʼ хибяриʼʼ 1962 поʼ вэба ирийхана едэй ӈадимы ансамбльʼ нюртей программамʼ манэʼʼӈаць. Ненэциеʼʼ вадаковна «Добрый великан» композициямʼ манэʼʼлабтаць. Тикыʼ пуд таранаʼʼ, хынотаʼʼ нинаʼʼ округʼʼмана ӈэдалёрць пэйдаць. Хойхана, хусувэй ӈэсыхына сиддоʼ маймбась ядабтамбиць. Сидя поʼʼ хэʼʼмяхад Архангельск маркад сёётэйʼʼ, таранаʼʼ пирдырмахад нердена ненадумдаʼʼмамʼ тэвраць. По ваерась яраʼ ирийхана ансамбльваʼʼ Ленинград мартʼ тэворӈась. Тикыʼ пуд Кремлёвский Дворец мякана «День оленевода» сюитамʼ манэʼʼлабтаць. Таняд лауреатʼ нювмʼ тэвраць. Ӈацембой таранаʼʼ хибяриʼʼ ныхыдоʼ ӈарамдарахаць. 1966 похона «Хаяр» народной нювмʼ няʼʼмась. Тикыʼ пуд тевʼ ёльцяндʼ самляӈг юʼʼ сиʼʼив поʼʼ ямбанʼ тарця нювмʼ минресь манзара. Нюртей нермбэртядоʼ Евгения Андреевна 1938 похона лимбяʼ ирийʼ 15 толыркана Нюдя яхана мюсерта ты пэртяʼ мякана соявы. Ирида нюртей ненэциеʼʼ колхозʼ председательӈэ таравы. Тар Семён – таремʼ ненэцяʼʼ поӈгнандоʼ нюмдебавэдонзь. Нисяда - Соболев Андрей Семёнович, яʼʼавлада ненэцьʼ ӈэвы, советско-финской сайнормахана яӈгумы. Небяда, Мария Алексеевна, вэсаконда хэʼʼмяхад харта нюда вадабидась. - Ханзерʼʼ, сяхаʼ Евдя хынокад неӈэ хэвы, тюку яляʼ хибяхарт нидаʼʼ хэтаӈгуʼʼ, - таремʼ «Хаяр» ансамбльʼ нюртей артистʼʼ ибедорӈаʼʼ. – Сайнормаʼ поʼʼ тобʼʼнандоʼ, пыда няхарʼʼ пода ӈэвы. Хойхана иленаʼʼ хибяриʼʼ иландоʼ тамальӈгана сибё нись ӈаʼʼ. Таремʼ ӈодʼʼ ненэцяʼʼ хыноцетыʼʼ, вадако мэцетыʼʼ. Евдяʼ небя сававна хыноʼʼмы. Не ӈацекы нюдякоходанда сёхоʼʼ инзелевы, сёʼʼ мэёвна ихинда еремыʼʼ. 1955 поход Архангельскхана тоходанвы. Северной хорхана хыноʼʼмы. Хорʼ манзаямʼ минревы Антонина Колотилова сававна хыноʼʼмамда сэвтевэда, етриʼ нядабавэда. Ӈамгэʼ пиркана Няръяна маркана манзара пэвыʼʼ. Таранаʼʼ, хынотаʼʼ нита няюʼ тарабцо пюрцеты, сценарий падыбасеты, имбытадамдоʼ сэдыбасетавы. Евгения Андреевна вэсакода Валерий Пырерка ӈэвы. Нюртей учёнойхаʼ Антон Петрович Пыреркаʼ, Наталья Терещенкоʼ хасава ню. Валерий округнаʼʼ газетахана манзарась. Евгения Соболева манзаяхананда мэбетась, сертавандада ихинанда ӈокась. Валакада 1973 поʼ вэба ирийхана Евгения Андреевна Соболева яӈгумась, 35 подась. Таремʼ ӈодʼʼ пудандаʼ хаевы сехэрэда лата, сертавэда тянё ни ӈаʼʼ. Няваʼʼ теневаʼʼ Евгениямʼ теневана нинаʼʼ лаханаʼʼ: «Женя – мань нябаковась, юʼʼ повна няданʼ ӈаркась. Мань ихинани нябакоми нядаванʼ харвадамзь, едэй коллективанʼ тодамзь. Пыда нянанаʼʼ пилиʼʼ сава ӈэсеты, нядаӈгосеты», - тарця вади Пётр Алексеевич Ледков хэтась. Людмила Вонгуева Ленинград маркана тоходанаванда мальӈгана янаʼʼ тер некоцямʼ ядабтавэдась: - Пыда сёмда таняна намдавась, невхы хынабцмʼ мэʼʼӈась, таранаʼʼ нида сомбой тарабцомʼ манэʼʼлабтамбиць. Сёмда намдась, саць пысэйдамзь. Нюдякоця пирибтяко сёда ёльце мэбець муноʼʼӈась. 1959 похона Няръяна мартʼ тоʼʼмахаданда культура хардахана манзаямʼ минресь, музыкальной школахана ӈацекы тохоламбавы, народной творчество хардахана методистӈэ таравы. «Хаяр» ансамбльʼ нерняʼ пэртяӈэ тарась. Манзараванда серʼ хоянʼ ӈэдалёрцеты, мюсертаʼʼ нита поӈгана хынокадʼʼ сё падыбасеты. Евгения хойхад ховэхэтата мале сян сюитамʼ сертась. Таремʼ «Добрый великан» сюитамʼ Татьяна Петрова-Бытоваʼ няʼ ӈадимдединзь. Пунаʼ Евдокия Хатанзейскойʼ няʼ «День оленевода», «Танцевальные узоры», «Сказание о земле ненецкой» манзаи сертаӈаханзь. Автор: [id348567063|Юлия Талеева] падвы #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6442,"В редакцию газет «Няръяна Нгэрм» и «Мынико» требуется корреспондент.🗞✍  📌Основные требования к соискателю: 👇 • Высшее профессиональное образование; • Свободное владение ненецким (тундровым диалектом) и русским языками; знание иностранных языков приветствуется. • Наличие навыков фото и видеосъёмки. • Коммуникабельность • Творческий подход к работе. • Умение профессионально работать в социальных сетях • Владение MS Excel, MS Office👇  Резюме отправлять по электронной почте NN-YNAO@yandex.ru"
https://vk.com/wall-147614552_6438,"Тёняӈы нинаʼʼ илʼ👍🗞✍ от [club147614552|Няръяна Нгэрм - старейшая газета Ямала] Едэй харадʼʼ сертабава 🏦🏤⛪🏭 Пудана поʼʼ Таймырхана едэй харад сертабиʼʼ. Хусувэй посёлкахана едэй мядико ӈадимяць. Ӈокаюмʼ мядʼʼ выӈгана илена ненэциеʼʼ еʼʼэмня сертавыʼʼ.👍 Тюку поʼ харадʼʼ сертавабава манзаи «Норникельʼ» компанияʼ минреӈгуда. Мале таславыдоʼ: таӈы ирыхына хурка хардахана мирць пяӈгуʼʼ. Иле мэта мяʼʼ хавна, леркарʼʼ мяʼʼ, Дом культуры сертабаӈгуʼʼ. Тикыʼ еʼʼэмня 300 миллион мянʼ есямʼ таславы. Хардадоʼ едэй материалхад сертабидоʼ, сэндвич-панель нюбеʼʼӈаʼʼ. Тарця панельʼ мэць мядодоʼ мер ӈабтамбидоʼ. Усть-Порт, Усть-Ава таддикад Волочанка посёлокхана иле мэта мяʼʼ хавна, лекарʼʼ мядʼʼ ӈадимдаʼʼ. Носок посёлкахана культураʼ харадмʼ сертаба пяӈгуʼʼ. Тедаʼ вадамбойʼ, сырэй сехэрэвна тарана ӈамгэридоʼ таняʼ тэврамбиʼʼ. Нараʼ няна, суюʼ ирыʼ ёльцяӈгана ервоʼʼ вадавна миртяʼʼ ненэцие посёлкахаʼʼ тэвраӈгуʼʼ, пыдоʼ манзаямдоʼ сертаба пяӈгуʼʼ. Ӈэрёʼ няна харадʼʼ мале сертабабтоʼ тара.   Автор: [id19911112|Елена Ямкина] Ямкинаʼ падвы #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6434,"🌲Лесной диалект🌲 [club173849556|""Няръяна Нгэрм"" . Пишем на лесном диалекте] [club147614552|Няръяна Нгэрм - старейшая газета Ямала]  💫Таԓкахана шича дяԓяӈ мянаԓяш”💫  👇Дюԓкат ва᾿та мат’ дю” тыӈкан, хампԓяӈ команда”, шича᾿дюкат ва᾿та ненэй мя”. Таԓкахана няматаԓакуԓма дяԓям мэӈаш”. Поӈкнантуӈ мянаԓмантуӈ мэт шанат дяхат мэна” неша” ӈомаш”. Шича дяԓяӈ дямпан праздник’ миндяш. Чуки похона няматаԓакуԓма дяԓям региональный проектмана «Народы Арктики» минԓеӈатоньш.  ❄Няматаԓакуԓма дяԓямтоӈ непой дяханантуӈ Пуровск’ няӈ ӈайта пуԓ ӈыԓна мэӈатоньш”. Праздникан томы” хомана ныптакомаӈ мэты таняӈ шанат ӈамыдю” шеԓтаӈаш”. Няматаԓакуԓма дяԓя Ӈэԓм’ чеԓ” нешаӈкна” - пиԓи хома праздник’. Чики дяԓяхана куптат ниня манымайтуӈ нетуӈ манэшту, няханатуӈ дёԓимяшошту”, диԓюнатуӈ кошту”. ❄Пюԓ дяхана ӈайта сельхозпредприятихина” мансԓанна” шича дяԓяӈ поӈкнатуӈ мянаԓяш”. Чуки похона хампԓяӈк командам шеԓтаӈаш”. Ӈуп камандахана шича’дяӈкня мянаԓта”. Неԓьчеэй дяԓяхана общинахана, совхозхана мансԓанна” выӈкна диԓина” неша”, капи”, ӈысма”, вахандя капи” поӈкнатоӈ мянаԓяш”. Нимимты дяԓяхантоӈ - каԓтыхина диԓина нэԓм’ чеԓ” неша” мянаԓмантуӈ мэт ӈомаш”. Шича дяԓяӈ дямпан нэхэԓумпиш”👍👍👍👍👍"
https://vk.com/wall-147614552_6414,"Тюку яля' редакцияхана"" илебей сёётэй ненэця' тюсь. Геннадий Салиндер' юн яна"" ханяримна ядэрӈа. ""Сомбойкоця"" сёмда мал"" теневава"". Няна"" пудана юнда ваде""ӈась.🎵🎤🎵 — Манзаями сейхадни миӈа. Падыбада"", мэта"" сёни"" яни тер"" ед' ӈадиберӈа"". Хахаяда"" яляха""на яӈор"" Тасу' я' нямна ӈэдалёртадм', - мядондава"" лахана. 🎼👍🔥 [club147614552|Няръяна Нгэрм - старейшая газета Ямала] #ненцы #ненецкоеслово #Нарьянмар #ненэць #Ямал #Салехард #традиции #колорит #кочевники #Ненэцявада #традиции #этномир #Таймыр #Дудинка"
https://vk.com/wall-147614552_6411,"Евэй, вэй, вэй!😍 Ӈэрм' тер"" не"" сэдора ёльце тенева""!🔥 Сидто' тотрев' сэдора пирта я' ханяхартана яӈгу. [club147614552|Няръяна Нгэрм - старейшая газета Ямала]"
https://vk.com/wall-147614552_6403,"Выӈгана илена"" ӈацекы"" харто' индо' сер' сянаку"". Пыхыдадо' харто' лаво""ламбидо'. Пивна сюрберӈа"", сыра' ниня падтаӈгу"", мякана ӈухукурӈа""...  Вадим няби Мирон ӈобтарем' харти' мяти' хэвхана сянакуху'. Идебя сыра' нимня ядэрӈаха'. Сибё ӈэванди' нид ӈоб"" нихи' лебер"". [club147614552|Няръяна Нгэрм - старейшая газета Ямала]"
https://vk.com/wall-147614552_6398,"Тазовской район' тер не Валерия Гутман,  Ямальской район' терха' Екатерина Яптик няби Радион Яунгад топ89 еремы"". Тюку яля сиддо' ӈобт' ма""лаць, хуркари ӈамгэхэ"" сиддо' тохоламбиць.  Валерия няби Радион сямянхат нерняна мэна"" поӈгана мэӈаха', тарця самляӈг ненэцяри.👍 Екатерина сидя ю"" самляӈг ненэцие"" поӈгана мэ. 👍  Тарем' тара! Тад нерня' тамна варемда"" мэ""ӈада"".  Ӈани"" ненэй ненэця"" тикан' еремы"" ӈани' таня"", пыдо' Салехардан' нивыць ту"". [club147614552|Няръяна Нгэрм - старейшая газета Ямала]  📸 📸 Анна Яптик"
https://vk.com/wall-147614552_6393,"💪Не"" ӈэдалёбто' ёльце я""авлыць, тёрридо' миӈаць. Тыдо' таед' ниць мерес"".  Лабкамдо' сюрте нивы"" пирмы"" ӈани' таняць. Тикэхэв сер' ни ӈа"". Тованда похона яӈор"" тута"". Сиддо' тэва пирта яӈгода. [club147614552|Няръяна Нгэрм - старейшая газета Ямала]  тадтавым' манэ""кава"".  Сянакова ялям' мэсо""мава"" тензибтехэва"".😍"
https://vk.com/wall-147614552_6386,"⚡Сидя яля' ямбан' Надымхана сянакова яля"" миӈаць.Таняна Ямал' сёбар"" ненэця"", ты пэртя"", хэвняд ядэрта мядонда"" ма""лыць. Пирдырта"" пирдырӈаць, тэри товы"" сянакода няхато' сырӈаць.  ⚡Манэ""мандя  ӈули"" ӈокась. Хуркари  ӈаво тэмда пирыць, ӈамгэри мирдапада ненэця"" ёльце  ӈокаць. Халям' хадабада"" хуркари халэ"" тэвравыць. Сямдвы халя"" ӈэдакы"", юрик"", халя' юр"" - мал"" таняць. [club147614552|Няръяна Нгэрм - старейшая газета Ямала]  ⚡Ӈодинзь ва""лёй та' ма""лавы ӈодидо' мирдапиць. Хуркари"" ӈодяцей: няръяна ӈодя"", мараӈга"", лынзермя"", тамна  ӈани"" ӈодя"". Тэмдорта""  ненэця"" тэмдорць варедо' мэ""ӈаць.  🤗Ныланаванда"" сер' видеом' 🎥 манэ""ӈада"", маси"", теневана нида"" манэтада""."
https://vk.com/wall-147614552_6371,"Хуняна Надымхана яна"" ханярид сёбар"" ненэця"" ма""лёда. Пыдо' теда' пудана яля' хамеку"".[club147614552|Няръяна Нгэрм - старейшая газета Ямала]"
https://vk.com/wall-147614552_6369,"Нюкця вэнекоця ӈар""махаданда ёнарм' танабаӈгу. Тедахарт ервхаданда ни хаюр"". 🐶 [club147614552|Няръяна Нгэрм - старейшая газета Ямала]"
https://vk.com/wall-147614552_6357,"Тёняӈы нинаʼʼ илʼ👇 Ненэцяʼʼ вадаʼʼ яля👍 Ензяʼ терʼʼ юн в [club147614552|Няръяна Нгэрм - старейшая газета Ямала] Ӈэрмʼ терʼʼ вади лэтраваʼ нямна етриʼ лаханаʼʼ. Неноховавна пудана сян поʼʼ ӈока серо вадиʼʼ еʼʼэмня тасламбиʼʼ. Янаʼʼ тиӈгэвна хуркари ненэцяʼʼ тэнз илеʼʼ, хусувэдоʼ хареʼʼ вадидоʼ таняʼʼнимʼʼ. Хусувэй поʼʼ сававна вадидоʼ теневанаʼʼ ненэцяʼʼ тянёворӈаʼʼ. Вадёдана ӈацекыʼʼ иринатоʼ вади ехэрэйдоʼ, теневанаʼʼ сабе лаханакурманʼ ниʼʼ харваʼʼ. Школахана ӈобтикы вадидоʼ тохоламбидоʼ, еʼʼэмняндоʼ едэй тохолкоʼ книга падыбиʼʼ. Яра ирыʼ 21 яляхана яʼ тирʼʼ нина вадахаʼʼ таславы ялямʼ мэʼʼӈаваць. Тикы яляхана вадинаʼʼ лэтраваʼ нямна ӈокавна лаханаваʼʼ, вадёнана ненэцяӈгʼʼ тарана вади тэврамбиваʼʼ. Яхананаʼʼ хуркари серо нэбтебиʼʼ, акцияʼ, выставкаʼ ӈэдакыʼʼ. Таймырʼ ӈэрмʼ терʼʼ ненэцяʼʼ тикы яляхана вадахандоʼ таславэдоʼ ӈокась. Хусувэйдоʼ нянанда мэкадмʼ тэрабись. Тикы яляхана«Арктический центр культуры» нюбета харданʼ Дудинка интернатʼ школахана хойʼ терʼʼ тохолкуртаʼʼ мядонзь ядэрӈаць. Таняна ӈацекэхэʼʼ илека сянаковамʼ сертаць, таддикад падна мэта книгаʼʼ выставкамʼ манэʼʼлабтаць. Елена Кумивна Евай, центрахана манзарана, ӈацекэхэʼʼ вадаваʼʼ сававна теневаваʼ нямна лаханась. Мядонзь ӈарка нябакода, Антонина Ивановна Неняӈг турӈась. Ӈавнанда пыда ӈацекы тохоламбадаӈэ школахана манзарась. Тикыʼ хавна вэсакомда няць, Михаил Александрович Неняӈгʼ няʼ, тохолкодиʼʼ еʼʼэмня книга падыбихинзь. Книгидоʼ выставкахана таняць, тедаʼ ӈодʼʼ школахана тохолко мэйдоʼ. Ӈолёкоцяʼʼ ӈацекэхэʼʼна паднана ненэцьмʼ манэць ёльце илекась. Антонина Ивановна няндоʼ лаханакомʼ вадеʼʼӈась, школахана манзаравы пода тензебтесь. Ӈацекыʼʼ харетоʼ вадавнандо сё мэʼʼӈаць, стихотворенияʼʼ вадеʼʼӈаць. Таремʼ Ензяʼ няна вади лэтраваʼ еʼʼэмня ӈадимдевы ялямʼʼ мэʼʼӈаваць.   Автор: Елена Ямкинаʼ падвы #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6349,"💫Иринана’’ вадам’ теневава’’👍  📖Яра иры’ 21 яля ӈарка яляӈэ толы. Я’ сяр’ нина тодо тэнз’’ ненэця’’ харто’ вадамдо’ лэтравандо’, ся’’мандо’ няю’ диктантм’ падыбиць.  ✍Ненэй вадавна диктантм’ толабадаӈэ мале сян по’’ ямбан’ Яр Марина Тэтакучевна тара. Паднавандо’ нямна тарем’ лахана: - Тюку по’ падыбавандаӈэ тэравэва’’ - Александр Федорович Канюков манзая. Пыда Ӈарка я’ тер ӈэвы. Ӈавнанда «Няръяна вындер» газетахана паднавы. Нида Канин ӈо’ нямна мюсермы’’. Юне тэволанаӈэ манзараванда ямбан’ етри’ вынд’ тэвормы. Ты пэртя’’, ханена’’ илам’ ӈули’’ теневавэда. Нямнандо’ етри’ паднавы. Луца’’ вадавна паднабта ӈод’’, нита’’ илам’ ӈули’’ савовна ваде’’мэда. Теда’ падыбавы диктантна’’ нюм’ – «Мань тарем’ иледамзь». Выӈгы ила’ нямна ӈа. Ненэй вадан’ Е.Г.Сусой’ падвэда. «Инзер’ толаӈгобць» книгахад ховаць.  ✍Диктантан’ товы’’ тодо лохохо’’на паднаць. Ӈахат сер’ сямянхат ӈокарка’’ ненэй ненэця’’ ӈэвы’’. Тарем’ харе’’ вадина’’ лэтрамба ненадо ялява’’ мэ’’ӈава’’.👍👍👍"
https://vk.com/wall-147614552_6340,"Дорогие подписчики, поздравляем всех нас с таким знаменательным днем «Международным днем родного языка». Сегодня завершаем конкурс «День буквы «Ӈ»! Последние две недели вы размещали свои работы на странице «Няръяна Ӈэрм». Очень приятно, что среди вас есть неравнодушные к своему родному языку. И мы, посовещавшись, отметили лучших! 👇  ❗ - [id547057868|Лара Окотэтто] ‼- [id328572088|Алексей Вэнго] ❗‼- [id306747632|Меретя Тусида] Поздравляем победителей. ☝От [club147614552|Няръяна Нгэрм - старейшая газета Ямала] сувениры с логотипом газеты👍✍"
https://vk.com/wall-147614552_6334,Харе” вадина” лэтрава е”эмня👍👇 [club147614552|Няръяна Нгэрм - старейшая газета Ямала]
https://vk.com/wall-147614552_6330,"📖К Международному дню родного языка👆 Няръяна Нгэрм - старейшая газета Ямала приглашает подписчиков и читателей к участию в конкурсе👉  ❗«День буквы «Ӈ»❗  📌Ӈ, ӈ (Н с крюком) — буква расширенной кириллицы, используемая в алфавитах языков народов Севера: ительменском, эвенкийском, корякском, ненецком, нивхском, чукотском, алеутском, энецком, кильдинском диалекте саамского языка и других. Введена в 1958 году вместо диграфа Нг, который в свою очередь сменил букву ղ латинизированного алфавита. 📌  Учитель родного языка [id306747632|Меретя Тусида] Меретя Григорьевна Тусида из села Сеяха Ямальского района нашла свой подход к конкурсу. Она попросила своих коллег произнести букву «Ӈ»,👇 смотрим.👀👁✍"
https://vk.com/wall-147614552_6325,"Ӈылека Тецьдаʼ музей ❄💨🌬🌨 ❄Ӈавна халядаваʼ манзая саць тоенавы. Хадабада халэдоʼ ёртяʼʼ яʼ мятʼ пэрмыдоʼ. Ӈотаӈоʼʼ таняна халя ни вомдʼʼ.Паднана нява” [club147614552|Няръяна Нгэрм - старейшая газета Ямала] юнмʼ ӈэдарась. Тарця яʼ мядʼʼ Яʼ мал янаʼʼ тиӈгэвна мале ӈока хардахана танявыʼʼ. Ила несэймаʼ серʼ едэй ӈамгэриʼʼ ӈадимяʼʼ. Луцаʼ холодильникʼʼ, ханибцеӈгода камераʼʼ халямʼ, ӈамзамʼ ӈобʼʼ сярʼ мэвахана сянзибтембидоʼ. Тасуʼʼ явʼ няна ӈэда Хальмерʼʼ Седе хардахана яʼ мядмʼ музейӈэ сертавэдоʼ. «Музей вечной мерзлоты» нюбеʼʼӈа. Тикы Тазовской районной краеведческой музейʼ пеляӈэ тара. Ӈылека Тецьдаʼ музейхана экспонатдоʼ салабахад сертавыʼʼ. Хусувэй тарця ӈамгэриʼʼ сэвхана ёльце маниебцёʼʼ. Ненэйвана хамзакабтадаʼʼ: тетитана хан, мядʼ хэвхана нунахаʼ Сихиртя пирибця няби Сэрʼʼ Тадебя, салаба аквариум, поӈгамʼ нэкалпада ёртя. Тикыʼ хавна салабахат сертавы ханедиʼʼ сидяӈгʼʼ таняʼʼ. Сяхариʼ Хальмерʼʼ Седенʼ тэвʼʼбананда Ӈылека Тецьдаʼ музеймʼ манэʼʼпата тара. Ихинда поя хаʼʼмаӈгу!💨❄☃☃ Автор: [id69106886|Светлана Тусида]"
https://vk.com/wall-147614552_6323,📖К Международному дню родного языка👆 Няръяна Нгэрм - старейшая газета Ямала  ❗«День буквы «Ӈ»❗  Ӈавками Ӈавканеми Ӈэсыхына ӈарамдана.  #nnyanao92
https://vk.com/wall-147614552_6321,📖К Международному дню родного языка👆 Няръяна Нгэрм - старейшая газета Ямала  ❗«День буквы «Ӈ»❗  Ӈобaӈгуна ӈолёко ӈацекыˮ ӈамнялада ӈодямʼ ӈормыˮ. Ӈудидоʼ ӈодяхаˮна ӈулиˮ ӈабтермыˮ. Ӈацядоʼ ӈодямʼ ӈаниʼ ӈамы. Ӈобсерʼ ӈэсыхындоʼ ӈэдалавыдˮ. #nnyanao  автор фото: Татьяна Артеева
https://vk.com/wall-147614552_6306,"💫💫💫💫💫💫💫💫💫  🙍‍♂Тысия Стефан тедари’ тамна школахана тохолкурӈа.📖 Аксаркахана ӈэда школа-интернатхана тетумдей классм’ пирдалемби. Тохолавы теневабцуда хуркари”. Яра (февраль) ирыхына тамна Салехардан’ тэввы.  👍Сидта тотрев’ савовна тохолкода нита” ня’ сидя си”ив яля’ ямбан’ таняна тохолковы”. Санаторно-лесной школахана мэвы”. Урокато’ хавна сидто’ ханяримна, илека явна ядэлавы”. Тарем’ тасла”, Салехардахана манэ”мэда ӈока. [club147614552|Няръяна Нгэрм - старейшая газета Ямала] редакциян’ ӈани’ тюӈгавы. Сидто’ тохоламбада ӈарка няндо’ ня’ паднана ненэцие манзаям’ манэ”манзь товы”. Хибя тенева, маси”, сяхари’ Стефан «Няръяна Ӈэрм» паднанаӈэ тараӈгу.✍  👫Нянанда тур’’мы нида - Петя Тайбери, Хуӈгали Егор, Стася Куклова, Езынги Кира. Пыдо’ ӈарка маркана иле’’мямдо’ пон тензебтембаӈгудо’. Ненадовна не ӈацекы’’ нито’ вадавна, Ю.В.Нёёлов’ музей ихиндо’ ха’’амвы. Таня’ ядэр’’мандо’ мальӈгана Ямал’ нямна кином’ манэ’’сармы’’. Стася тарем’ лахана: «Кином’ манэ’’мана’’ пуд ялям’ табцада’’, ӈэна’’ ӈылна’’ салабарха лата ӈэвы, тэри пысэйва’’, хуркари мэкад ӈавори манэ”ӈава”!»👀👍  💫Тикы ӈацекы’’ тадри’ мякандо’ ханда’’. Е’’эйдандо’ ӈани нюдяко хардахат несэй’’ тута’’. Нито’ тотрев’ Салехардахана сидя си’’ив яля’ ямбан’ илеӈгу’’, тохолкода’’, едэй илам’ торомдамбаӈгу’’, теневабцудо’ ӈокамдамбаӈгу’’.  #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6303,"Няръяна Маркад падна✍ Сахаркода неʼ мякана – тёмбя👍 Хойхана мюсертаʼʼ ненэцяӈгана хусувэй мякана не танябта тара. Тикахана илʼ сибярка ӈэӈгу, сертабадидоʼ саваривна миндаʼʼ. Нехэдʼ илеваʼʼ миӈаʼʼ. Пыда мядʼ явомʼ тэврамбада, мядʼ ибамʼ лэтамбада. Не хуркариʼʼ серкана мятаʼ терʼʼ нядабада, нида нерняʼ пэрта. Тюку яляʼ вадавʼ Елена Тайборейʼ нямна ӈэӈгу, харта тэнзда Ламдо. Сидя нюкцянда небя, вэсаконда нядаӈгода, харта мята ерв. Округнаʼʼ еркы мартʼ мюсертаʼʼ нинаʼʼ тарана серодоʼ тасламбаваʼ ёльцяӈгана тэворцетыʼʼ. Тюку мэвахана нябимдей нюкцямда соябтаванзь товысь. Лекарьʼʼ мякад не нюкцяндаʼ ня мале тарпъяханзь. Сянʼ яляʼʼ ваерась мякандиʼ пяӈгудиʼ. Тевʼ ёльцяӈгана Алёна ӈопой яхана ни хасенаʼʼ, маркана сертаванда серода тасламби. Не нюкцянда сояʼʼмаʼ падармʼ серта, лавкаʼʼамнаʼʼ ядэрӈа, тэмдась таранада тянё вуни ӈаʼʼ. Хойхана лавкамʼ ханяна хоӈгун? Тикыʼ пуд пыда Каратайканʼ тиӈгуʼʼ, таняд мяканда ӈэдалаӈгу. Хойхана вэсакода - Пётр, няхарʼʼ пота хасава нюкцяда - Валера мале ӈатенаӈахаʼ. Маниʼ Алёнаʼ ня паской хардакохона ниниʼ хойнинзь, таняна сеӈгалаваʼ мята ӈэвысь. Сяйманиʼ серʼ вадами хайнась. Илебей некоця хойʼ иландоʼ нямна вадамда мэʼʼӈа, хаюпа хэвамда тензебтесь, теныʼʼ похоʼʼна илевамдоʼ хэтась. Алёна хаюпа 19 похонанда хаясь. Вэсакода ӈобʼʼ таремʼ «Ямбʼ то» община тыбэртяʼ хасава ню. Ненэциеʼʼ ватовна невхы похоʼʼна нелеваʼ нерцюна тарця ӈэсеты: пирибцяʼ мятʼ ӈэвтанаʼʼ тосетыʼʼ. Таремʼ Алёна хаюпа хантанась: – Ӈулиʼʼ нердеʼ мяканаʼʼ Пётрʼ небя, нися турӈаханзь, ӈэрёйʼ някуна нябимдей тоць, тикахана вэсакоданиʼ тараванда нюдиʼ хэвханандиʼ товысь. Мань тамальӈгана 14 поминзь. Мякандоʼ товы хасавако пирибтяʼ инʼ мэёвна тебвысь, ӈэвтаниʼʼ вадамʼ нидась мадаʼʼ. Пыда хамадабидась, тикы хасаваʼ ня хаюпа хэʼʼмяхаданда илевандиʼ ямбанʼ ӈобкана ядась тараӈгуʼʼ… Тюнтиʼ ёльць таслась, ӈэвтанаʼʼ хартоʼ мякандоʼ хаяць. Тикыʼ пуд Ламдоʼʼ мякана тюняхаʼ хамякованзь пядонзь. Пирибцяндоʼ мядинзэйхаʼ хамадамбась тарась. Алёна небяндаʼ няʼ сэдораӈаханзь, таремʼ ӈобкана нойʼ паным, сырэй мэць панэдамда сэдӈаханзь. Мякана тараванда ӈавори янамбовна тэмдабиць. Хаюпась хэʼʼмяхаданда Алёна вэсакондаʼ ӈэсынʼ хаясь, едэй мята терʼʼ няюв мюсерць пядинзь. – Маниʼ таминда харʼʼниʼʼ мякнаниʼ илелъянинзь, таремʼ мань харвадамзь. Ӈокханда ӈэсыхынанаʼʼ няхарʼʼ мяʼʼмаць, таремʼ тенад илеваʼʼ, – ӈацембой некоця мась. - Хариʼʼ мякана илесь саць сава, пэртя манзаяда тянё нисетыʼʼ ӈаʼʼ, ханяна нензелта яӈгусеты? Поʼʼ ваерась не нюкцямиʼ вадёда, нядаӈгодамиʼ. Теныʼʼ похоʼʼнаʼʼ мядʼ манзаи пэртя неʼʼ тохоцидоʼ машинкахана халтамбидоʼ, сэдораваʼ серкана швейной машинкамʼ мэцетыʼʼ, ӈаврадоʼ лэтамбаваʼ еʼʼэмня ларьдоʼ таня. Телевизорʼʼ, интернетʼ танява пысабцо ни ӈаʼʼ. – Мань мерʼʼ юркорцетыдмʼ. Хойхана не мядʼ манзаи минреваʼ хавна мюсеваʼʼ нерцюна хартоʼ ханамдоʼ хамадабасетыʼʼ, тарана тымʼ няʼʼмаӈгуʼʼ. Тикыʼ пуд хартоʼ мюсесетыʼʼ. Мюсеваʼ яляхана юркаӈгуваʼʼ, сяйндаваʼʼ, хувыʼ серонаʼʼ ёльцесь, паромбась ӈэдаласетынаʼʼ. Ханяна пэдасетынаʼʼ. Таремʼ ӈодʼʼ едэй янʼ тэвась, мяʼʼмаʼʼ мярасетываʼʼ, сяйкодаваʼʼ пиреӈгуваʼʼ. Маняʼʼ илмаʼʼ тарця. Ихинанаʼʼ сава ӈэсеты. Таремʼ мюсертаʼʼ ненэцяʼʼ ханярина илеʼʼ. Сянад мякана не таняӈгу, вэсакомда нядабаӈгу, нюда вадабаӈгу - ненэй ненэцяʼʼ хойхана илеӈгуʼʼ, тыдоʼ пэрць хартоʼ явнандоʼ мюсертаʼʼ. Тюку ялянʼ таслахаяʼʼ, хойхана иленаʼʼ нинаʼʼ ӈахакуд сывы мюсерць яхатоʼ тэвыдаць. Ӈарка манзаяхататоʼ таӈгаʼʼ. Алена ӈодʼʼ харта мякнанда мядʼ манзаида пэрӈа. Товы похона хусувэй ӈамгэдоʼ сававна миӈая, сензʼ ӈэяʼʼ!  Автор: Юлия Талееваʼ падвы #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6293,"👇 Манэ”ӈара”, сидна” вэде”манзь ӈарка нява” Хабэча Хываревич Яунгад тюӈгась.  🤝Ӈока ненэця” дядя Фёдорӈэ теневадо’. Ямал’ ӈардавна юнда пили” со. Лахарёмда «Няръяна Ӈэрм» газетана” нямна пяда. Ма”нив: «Ӈули” сава, мяканани толабасетыв. Падна варера” мэ”ӈада”».  [club147614552|Няръяна Нгэрм - старейшая газета Ямала]"
https://vk.com/wall-147614552_6292,"Манԓе ӈанатадят” (Лесной диалект)👇 Чуки диԓихит выӈкна мэна” неша” -совхозха”на, общинаха”на мансԓанна”, няматаԓакуԓма дяԓямтуӈ мээԓны”. Неԓьня Ямал чеԓ” Надыман ӈомты. Поӈкнатуӈ тэхэна няматаԓакуԓты”, нешади” спортхана мянаԓты”, ӈай ӈыди” конкурсхана” пытатуӈ конуԓпёты. Пюԓдяхат мянаԓмантуӈ мэт дю” спортсмен кайны”. ""Кочующая семья"" нимита конкурсхана мянаԓмантуӈ мэт Владислав Айваседо мят чеԓ” таньдет ӈанатадят”. Пытоӈ четаӈ манԓе шаӈкмян ӈамытатуӈ конкурсхана мэсутатуӈ шеԓтамай”. Чикиӈ путы Пюԓ дяӈ чеԓ” неша” Таԓкан ӈомты”. Таԓкахана няматаԓакуԓма дяԓям 3-4 мартхана мэтӈатуӈ. Праздниктоӈ неподянтуӈ шеԓ Пуровск’ дет ӈайта пуԓ ӈыԓна ӈайты”. Чики дяԓяхана мянаԓьчи” маныдемантуӈ мэты ӈука” неша” таняӈ ӈомты”. Дяхаӈ ԓаӈкан шича дюкат ва’та ненэй мяту” мены”. Культурахана мансԓанна” учреждении” чупей нятакоты”. Каԓтыхина диԓини” праздникан тэвмаӈ мэты” шича дяԓяӈ шеԓ автобус” дятыԓты”. Четаӈ манԓе няматаԓакуԓма дяԓян ӈанатадят. Культурахана мансԓанна” маньшту”, чуки похона праздник’тоӈ хомана вильты. Шаӈкмян учреждении” тотуӈ программетуӈ ӈайты”. Няматаԓакуԓма дяԓян томэ” куԓкаԓи” конкурсхана мянаԓты”, концерт’ маныдены”. Четаӈ праздник’ мэвшат дямтуӈ, тытуӈ шехеԓым манԓе хыԓахат вылтаӈатуӈ. Чикехет няматаԓакуԓма дяԓямтуӈ мэмантуӈ мэт Каԓпюԓ чеԓ” ӈомты”. Таньняӈа 11 мартхана праздниктоӈ мэтӈатуӈ. Чики дяԓяхана каԓтантуӈ юбилейм мэты, Каԓпюԓ кашем’дюԓ пота кайны. Каԓпюԓкана диԓина” манԓе таньдет ӈанатадят. Тохоԓкота” ӈашки”, клубхана мансԓанна” не”ӈи куԓкаԓи” мэкат ӈамыдю” каԓьтуӈ ӈутаханатоӈ шеԓтапи”. ДК ""Снежный"" клубхана мансԓанна” кынсу”, танцы” тохоԓымпи” концертхана ӈычимчемантуӈ мэты”. Пытоӈ маньшту” - праздниктоӈ дёԓьше вильты. Каԓясамыӈ чеԓ” няматаԓакуԓма дяԓямтоӈ 18 мартхана мэтӈатуӈ. Таньняна диԓина” манԓе праздникхантуӈ ӈанатадят. Тыӈ канхана ӈайтаԓёш мянаԓмантуӈ камна праздникан томэ” вяԓкуԓоԓьш, нэхэԓумпёшь, хамоԓьш, ԓампяташ, шалди” ӈыԓна нюмкупёԓьш мянаԓты”. ""Романтик"" нимита клубхана мансԓанна” праздникан томы” неша” ныптакомаӈ мэты концерт’ шеԓтаны”, куԓкаԓи” конкурсу” мэты”. Чуки похона не”ӈи хятмайтуӈ паныдётуӈ ӈычимчены”, чикиӈ камна Каԓясамыӈ чеԓ каԓяхат ӈадяпат шеԓтапёшь мянаԓты”. Путанахана няматаԓакуԓма дяԓямтоӈ Ханымейхана диԓина” мэтӈатуӈ, Самбуԓкахана мэна”. Чики дяԓяхана” Самбуԓкан ӈука неша” ӈомты. Ты” падиԓта”, каԓитана” понтуӈ шеԓ тыӈканхана няматаԓакуԓьш мянаԓты”. Каса” нэхэмтуӈ, нюӈк ӈаймямтут ӈычимчены”, поӈкнатуӈ мянаԓьш шанакоты”. ""Полярная звезда"" нимита клубхана праздникан томы” хыниԓмаӈ мэты виԓьта программам шеԓтапи”. Чуки похона пытоӈ ӈупчики шанат конкурсу” минԓены”. Неӈи” хятмайтуӈ мэкат паныдётуӈ, пемитуӈ ӈычимчены”. Чикиӈ камна выставкам шеԓтаны”. Неԓм’ чеԓ” нешаӈкна няматаԓакуԓма -пиԓи хома дяԓя. Чики праздниктоӈ выӈкна, петаԓахана, каԓтыхи”на диԓина” неша” пуӈ ченят ӈэташтутуӈ. Таԓьша праздникхана куптат ниня манымайтуӈ нетуӈ кошту”, шанако мяӈаԓьшту”, шаӈкмян дяхат томы” куԓкаԓи” тэмс нешади” дяташту”.  Лариса Айваседо патмы, тат’ма пыта тат’тамыта  #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6291,"Ӈарка яʼ юн👍 Мелʼʼмана сэдорана 👍🗞 Елена Киприяновна Чудинова мелʼʼмана– ӈухукоʼʼомна сэдорона не. Сэдорабʼʼнанда Канинʼ яда ихинда хаʼʼморцеты, мюсерма ямда сэвханата маниена тоʼʼолха ӈэсеты, ханяӈэхэна хэвхананда мюсермы нида тензебтесеты. Тикахат сейхананда, ихинанда лимбяка ӈэсеты.🙏🧷✂ Нюдяко ӈэбата небянда, нисянда, нита хэвхана мэʼʼмы иланда ихинда тосеты. Ханзерʼʼ мякнандоʼ манзаидоʼ сертаʼʼмахадандоʼ, не ӈацекыʼʼ небяндоʼ хэванʼ ӈамдаʼʼмахадандоʼ сэдорась тоходанасетыʼʼ. Елена самляӈг похонанда мале нибямда, ӈумбъямда мэёвна няʼʼамбидась. Нюдякоця парколась мэта харкоцяда танясеты, пускэци мадабасеты. Тедаʼ, поʼʼ ваерась, пыда мелʼʼмана сэдорана. Ӈухукоʼʼомна сэдораванда ёльцяӈгана сянʼ ноймʼ мэёвна няʼʼамбасетадакы, тиртя пыякоци сэдыбасетадакы, хусувэй манзаямда тёмбяковна сертабасетыда. Тюку яляʼ Елена Чудинова – теневана сэдорана мелʼ не. Пыда сэдъида ӈаниʼʼ манзаяхат несэйʼʼ, харта сэдоӈода таня, ненадорка ӈухукуда сэдыби. Округнаʼʼ этнокультурной центрахана, «Мелʼʼ не» клубхана нертей яляхад сэдора. - Манзараванʼ мальӈгана нисетыдмʼ сэдораʼʼ, ныланаванзь тарпʼʼмахадан ивъерʼ сэдора пявась. Пенсияхана мэдмʼ, таӈгадмʼ, ивнян ӈэда сэдорась таӈгоми таня. Илеванʼ ямбанʼ маркы рыбкоопхана лавчикӈэ тарадамзь. Манзараванʼ ёльцяӈгана ихинанʼ манзетыдмʼ: «Пенсияхана мэбниʼ, ненэциеʼʼ ӈавориʼʼмна сэдораӈгудмʼ». Тедаʼ, тарця иландʼ тэвывʼʼ. Тикахад ихинани сава ӈэсеты, маймбасетыдмʼ. Тарабʼʼнанда, теневана сава няхани мядонзэйӈэ ӈухукомʼ сэдаӈгудмʼ. Мелʼʼмана сэдорана няваʼʼ – маняʼʼ янаʼʼ мелʼʼмана сэдорана не. Пыда сэдвы манзаида яхананаʼʼ, Россиянаʼʼ, ӈани пареӈодиʼʼ ёʼʼ тиӈгывна выставкахаʼʼ тэворцетыʼʼ. Тамбирʼʼ мелʼ неʼ хэвхана ӈацембой некоцяʼʼ сэдорась тоходанаʼʼ.  Автор: Юлия Талееваʼ падвы #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6289,"Тёняӈы нинаʼʼ илʼ👍👇 Енсяʼ юн Едэй харад ӈадимда🏢🏚🏠🏡🏠🏤🏨 Яханана 2021 поход едэй харад сертаваʼ нямна манзая миӈа. Тухардмʼ нюбета хардаваʼʼ таня. Мале ӈаркамбой нэсы. Ӈыхы 1970 похона «Норильскгазпром» компанияʼ манзаранита хардаӈэ сертадась. Тикана ямʼ хулцопадаʼʼ, газмʼ пюртаʼʼ ненэцяʼʼ илець. Ӈамгэʼ пиркана таняна ненэй ненэцяʼʼ иле пэйдаць. Тедэй ӈадимы ватохона промышленный хардахана тэри тарця ненэцяӈгаʼʼна иле вэва. Тикана лакриʼ туртаʼʼ манзаранариʼʼ иле ӈэдарамбиʼʼ. Тухардхана тедаʼ ёнарʼʼ мянʼ ненэцяʼʼ илеʼʼ. Нябиюмʼ пелядоʼ ненэй ненэцяʼʼ. Поʼ ямбанʼ хойʼ терʼʼ харданʼ ӈэдалёрӈаʼʼ, ханяӈыʼʼ таняна иле мясавэйʼʼ. Посёлкахана школадоʼ таня, ӈолёкоцяʼʼ ӈацекыʼʼ 1-4 классʼ ӈэсондʼ паднаʼʼ. Ӈаркамбой классхана мэнаʼʼ Дудинкахана тохолкурӈаʼʼ. . Таремʼ ӈобанзерʼ иле вэва ӈэвамʼ тюхуна тасладонзь, ӈадьбятоʼ едэй харадмʼ ӈабтаванзь пэрӈаʼʼ. Таняна ненэй ненэцяʼʼ, тари тарця манзаранаʼʼ илеӈгуʼʼ. Тухарадʼ терхат «Совет представителей» группамʼ сертаць, ӈэваханандоʼ Игорь Ямкин мэ. Пыда тикы манзаямʼ минреда, нита няʼ ӈадиберта серо тасламбиʼʼ. Поселокмʼ сертабавандаʼʼ тасалкурӈаць: едэй Тухардʼ мядо ханяʼ ӈабта саваʼʼ. Хэвы лимбяʼ ирыхына архитектурной бюро манзаранаʼʼ посёлканʼ ӈэдалёрмыць. Пыдоʼ харад ӈабтамбавамʼ, сертабавамʼ тасламбиʼʼ. Харадʼ терʼʼ маʼʼламбавыць, тасалкурмыʼʼ: ханзерʼʼ сававна манзаямʼ тидхале тара. Ӈэрмʼ терʼʼ ненэцяʼʼ илевамʼ тохоламбавыʼʼ. Тедаʼ пыдоʼ едэй харадʼ планмʼ сертабиʼʼ. Ты пэртяʼʼ сянаковаʼ яляʼ ёльцяӈгана ӈаниʼ Тухарданʼ ядэртаʼʼ. Сертавы планамдоʼ ненэцяӈгʼʼ маʼʼнэлабтаӈгудоʼ. Игорь Ямкин маʼʼнисяв: «2026 похона ненэцяʼʼ едэй хардахана илебатоʼ тара». Тедаʼ ӈока манзаямʼ сертабиʼʼ, тасалкурӈаʼʼ, ханзер пявы манзаямдоʼ техэ малханда тэвра пиртадоʼ. Ненэциеʼʼ иламʼ савумда тара, едэй школа, лекарʼʼ мяд, Дом культуры ӈадимбатоʼ сероʼʼӈаʼʼ. Савоʼʼ ирыхына падроʼʼ манзаи ёльцебатоʼ, хардамдоʼ мимба пяӈгудоʼ. Елена Ямкинаʼ падвы #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Таймыр #Дудинка"
https://vk.com/wall-147614552_6285,"В Салехарде проходит заседание правления Союза оленеводов Ямала . В повестке работы утверждение плана деятельности, предложения о ежегодных взносах, о мероприятиях, связанных с экологической безопасностью на межселенных территориях. #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир"
https://vk.com/wall-147614552_6280,"💫Нюдякоця’’ мядонда’’  🗞🗞 [club147614552|Няръяна Нгэрм - старейшая газета Ямала] ’ редакцияхана ӈопой манзарава ялядо’ ненадоркась. Мале хубтахад ӈамгэхэван’ хамеко пэйдаць. Ӈадьдарка ян’ невхы газетыдо’ нэкалӈаць. Едэйвана падыбадидо’ ӈани’ толь’ ни’ мэйдо’. Хибяхавм’ ӈатенарха’’.  👫Яля’ еръй’ пунякуна нё’’ сивна ӈацекы’’ ӈадимя’’. Санаторно-лесной школахана тохолкода’’ товы’’. Няхаромдэй класс’ тер’’ ӈэвы’’. Вабцадо’ тэри илебяды’’. Сидто’ тохоламбада ӈарка няхаюдо’ сидто’ нерняку’ ӈэдабтамби’’. [club147614552|Няръяна Нгэрм - старейшая газета Ямала] редакциян’ тю’’. Сидто’ ядабтамбада Яр Марина Тэтакучевна лахарём’ хана. - Тюкона ненэй вадавна «Няръяна Ӈэрм» газетам’ сертабива’’. Небяната’’, нисяната’’ ӈудаха’’ тэвванда нерцюна нердена еӈгамда тюкод мэ’’ӈада. Пыдара’’ е’’эмнанда «Мынико» таня. Тохолкода ненэй ненэцие’’ ӈацекэри’ е’’эмня ӈадиберӈа. Сидта то’’олха’’ нида падта’’мидо’ ӈэдабтамби’’. Маня’’ газета’ мю’ пэръяна’’.  💫Тамна ваде’’мэдо’ ӈока: сяха’’ нердена газета ӈадимы, хибя сямянхат нерденаӈэ газета’ ӈэвахана мэвы, ӈамгэ’ нямна паднавы’’. Л.В.Лапцуй, И.Г.Истомин, И.А.Юганпелик паднавы иридо’ тензебтевы’’. Ӈацекы’’ ӈули’’ сомбовна инзелець. Ӈудито’ терӈэ «Мынико» газетам’ ня’’маць. Сидто’ тохоламбада Любовь Дмитриевна’ вадавна урокаханато’ толабаӈгудо’. Тарем’ ӈэрм’ тер’’ ӈацекы’’ газетам’ падыбади манзаям’ тохолавы’’.🗞"
https://vk.com/wall-147614552_6275,"(текст на лесном диалекте ненецкого языка)👇  Деты патаԓ няамӈа💫 «Верхне - Пуровский» совхоз’ чонь мякна ватапëчита” хыльмику” дет патаԓ - товарный знак ""Ямальский соболь"" няамӈаш. Татнеԓьняӈ хыльмикута коп” совхоз’ чикиманта мичиԓпëтдята. Таԓкахана хыльмику” хампԓяӈк’дяӈкня поӈ чета ватапёнԓдятоньш. Таԓкахай совхоз’ чонь мякна непоӈ, кынԓаш чепьмантуӈ неԓьня, хыльмикатоӈ чет дëнаԓ ӈокаш. Четаӈ ӈуп дёнаԓкат ва’та шеэв дюԓ халаку” ватапи”, ӈыдитоӈ кыԓамайтуӈ. Чики” халакутоӈ таӈок по” дямпан чешча дяхана диԓе” манԓе тохоӈа”. Куԓкаԓи вайма нумкна ништут кыниԓи. Чешчахана кыниԓемантуӈ тайхана, хыльмикатуӈ диԓишат мято” тонԓхана хапхадя хомана хынԓуԓьштутуӈ. Анастасия Айваседо шитчет’дяӈкня похот ӈука поӈ чонь” мякна мансԓаӈа. Непоӈ хомана мансԓаманта деэмня шита зверофермаӈ бригадирӈя мэӈаш. Маньшту хыльмикатоӈ шича мэмаӈ ӈамԓаштутуӈ. Халакутуӈ ӈамаԓ витаминхана тахаԓаштутуӈ, таԓям хыльмикатоӈ деняԓ ништу” канэԓ, коптуӈ хома ӈяшту”. Халакутуӈ копы” наӈича каԓват няӈа выставкахана миԓташтутуӈ. Чикехет кадючетоӈ швейный фабрикаха” ӈайтапташтутуӈ таньняна шуба паныӈяш хятмантуӈ мэт. Совхоз’ тэта Надир Гаджиев маньшту, маня” халаку”на копа” мыдю”, таԓитуӈ дёԓя”. Таԓям Пюԓ дяхана вачумы хыльмику” копы” таԓьшан ха᾿та ваташипёй тэмташтутуӈ. Совхозхана хыльмик копахаты куԓкаԓи” паныдю” хайташту”, шомя, ӈопа - таԓьш шеԓташту”. Чикитоӈ каԓьтуӈ лапкахататуӈ мичиԓпёштутуӈ. Четаӈ товарный знак ""Ямальский соболь"" няаммахататоӈ совхозхана шеԓтамайтуӈ ӈамыкутоӈ неньшаԓмана чикимантуӈ тэмтаԓаштондятуӈ. Халакутуӈ копа” хома ӈаймя, хыльмикатуӈ хомана, дечашипёй вачутама”, чонь мякна мансԓанна”хат ӈа. Пытоӈ пон мансдямтоӈ хомана минԓештутуӈ”. Хыльмику” падиԓта” ӈуп’ вин камоԓьш мансԓашту”. Лариса Айваседо патмы, таттама пыта таттамыта"
https://vk.com/wall-147614552_6274,Видео от [id69106886|Светлана Тусида]
https://vk.com/wall-147614552_6265,«Ялэмтад» ансамбль’ тер’’ не’’ сёдо’ хайна 👍 [club147614552|Няръяна Нгэрм - старейшая газета Ямала] #Тасуява #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир #Тазовский район
https://vk.com/wall-147614552_6254,🎤🎤🎤от [club147614552|Няръяна Нгэрм - старейшая газета Ямала]
https://vk.com/wall-147614552_6249,Салехардахана тодо тэнз ненэциеˮ культураʼ хардахана Елена Григорьевна Сусойʼ ед’ таславы ялям’ мэˮӈа’’. Ненэй вадавна лаханаˮ.
https://vk.com/wall-147614552_6248,ФОТО📸 Х. Яунгад
https://vk.com/wall-147614552_6246,"Манзаядоʼ маймбабцомʼ тэврамби 👍👇 Ӈарка я юн Яхананаʼʼ манзаидоʼ сававна теневанаʼʼ хибярихиʼʼ на сава ӈэсетыʼʼ . Красной ӈэсыхына ӈопойдоʼ Надежда Николаевна Выучейской, маняʼʼ янаʼʼ тер, Ӈарка выӈгана соявы некоця.👍👇 Нисяда, небяда илевандиʼ ямбанʼ тэхэʼʼ на манзаравэхэнзь. Небяда - Вера Павловна Ледкова, мядʼ пэртяӈэ таравысь. – Небявʼ , нисявʼ хойхана мюсерӈаханзь, маняʼʼ , ӈацекэӈэ, интернатхана илеваць, Красной ӈэсыхы школахана тоходанаваць. Таʼ небянанаʼʼ , нисянанаʼʼ нядабасетываʼʼ , таремʼ хойʼ илмʼ торомдамбиваць, – ӈацекы ӈэвы подаʼ Надежда Николаевна тензебтесь. – Небянʼ хэвхана мядʼ манзаи пэрцетыдмʼ . Пениʼʼ , хобʼʼ напась сиʼʼ ми тохоламбись, мядʼ еяʼʼ сэдыба нядаӈгосетыдмʼ . Школами ёльцеʼʼ махаданиʼ мань хаюпа хаядамзь. Тикыʼ пуд вэсакони Осип Егорович Выучейскойʼ няʼ Варандейской хойхана мюсерӈанинзь. Вэсакоми тедаʼ хойхана мэ, «Ерв» СПКа нюртей ӈэсыхына манзара. Надежда Николаевна тедаʼ хардахана иле, мале ӈахакуд хойхана мюсерма илевамда хаедась, Краснойхана иле. – Нюкциниʼ нюдяко ӈэваʼ мальӈгана хариʼʼ хардаваʼʼ яӈгусь, небяни мякана няхарʼʼ нюкциниʼ ня сыʼʼ ӈадёсетываʼʼ . Поʼ тяхана хардадами таць, нюниʼʼ мале ӈармаʼʼ , малʼ мякдандоʼ хаяць, – вадамда нерняʼ лаханась нявʼ минреда. – Ӈаркаюмʼ хасава нюмиʼ зоотехникӈэ «Ервхана» манзара. Павел – нюдякомиʼ НАЭТхана тоходана, пыда повар-кондитер ӈэӈгу. Не нюмиʼ Юлия Няръяна маркана педколледжхана тоходана, системный администраторӈэ манзараванда. Тедаʼ хардахананʼ ӈопойӈэ иледмʼ , нюниʼʼ мякандоʼ ӈатесетыдмʼ , хамякось ядабтамбасетын. Ӈобкана маʼʼ лабнанаʼʼ сейми маймбасеты… Сэдорава мякана – Нердеʼ сэдоранаӈэʼ тарадамзь, ервотаӈэʼ тетимдей поʼ манзарадмʼ . Маньʼ хэвхананиʼ тюкохона Виктория Петровна Вылка, Елена Ивановна Вылка, Октябрина Витальевна Выучейской манзараʼʼ , – Надежда Николаевна мась. - Хурка манзаи сертабиваʼʼ ? Хуркари тэхэʼʼ на мэнаʼʼ хибярихиʼʼ на тарана ӈавори сэдыбиваʼʼ : пиваʼʼ , тобакʼʼ , мальцяʼʼ , савакʼʼ , мальцяʼʼ таӈгаʼʼ ӈэдакыʼʼ , либтадʼʼ , парасинʼʼ еяʼʼ . Неняӈгʼʼ ёльцяӈгана мякана есерʼʼ тарасеты, есерʼʼ сэдабасетываʼʼ . – Хойхана несьдаʼʼ хасаваʼʼ ӈокаʼʼ , пыдоʼ нямнандоʼ ӈаниʼʼ ибедорцетываʼʼ . Нянандоʼ тарана ӈавори ӈаниʼ сэдыбасетываʼʼ , – Надежда мась. – Мань тюконʼ манзараванзь тобнаниʼ , ӈока тадрадʼʼ яӈгосеты. Мальцяʼʼ , тобакʼʼ нисетываʼʼ сэдыбюʼʼ . Тыбэртяʼʼ ӈодʼʼ ненэциеʼʼ ембдяродоʼ нисетыʼʼ мэсʼʼ . Пудана самляӈг похона ӈаниʼ серʼ сюрхалъйʼʼ : хибяриʼʼ хартоʼ ембдяродоʼ мэць харвабцодоʼ ӈадимя. Паской, сава, иба, - вадамда нерняʼ Надежда минреда. Хобахад сэдвы ембдярʼʼ , лавкахана тэмдавы ембдярʼʼ тоʼʼ олха вуниʼʼ ӈаʼʼ . Мальцямʼ мэць нин ханьтаӈгуʼʼ . – Сидя поʼ тяхана сэдоралаваʼ мякнандо сувенир сертабада ненэцямаʼʼ ӈадимясь. Тикы ӈудаʼ теркоци турта мядондаʼʼ сававна тэмдабасетыдоʼ , – мелʼʼ няваʼʼ вадеʼʼ ӈада. – Маняʼʼ сэдвыʼʼ манзаинаʼʼ маниебʼʼ нанаʼʼ ихинанаʼʼ сава ӈэсеты. Паны, пиби, хусувэй сэдъяваʼʼ ихид пэрцетываʼʼ . Ӈадьбятоʼ янаʼʼ терхаʼʼ маймбабцомʼ тэврамбиʼʼ . Автор: Юлия Талееваʼ падвы  #ненцы #ненецкое слово #Нарьянмар #ненэць #Ямал #Салехард #традиции #колорит #кочевники #Ненэця вада #традиции #этно мир"
https://vk.com/wall-147614552_6242,"Сёёдоʼ сэрер лядпиʼʼ🎤 Тикы яляʼ Ямальской районхы Сюнай-Саляʼ хардахана ӈулиʼʼ сенасялмась. Пивня ядэрта вэнекохорт яӈгусь. Тэри ханяӈы харадʼ махалэйʼ нимня трубытоʼ мюй якэридоʼ путрась. Ханяʼ тарця ӈаʼʼ.🎹🎺🎤 Хэвы сиʼʼив яляхана Ямальской районхы нюдяко хардаʼʼмна ёльце тарана сермʼ минрець. «Ямал- нюʼʼнаʼʼ я!» ассоциацияʼ ӈэвахана мэна Эдуард Яунгад «Выʼ сей» ансамбльхана хыноти ненэй ненэцяʼ нида маябтаванзь танямна ӈэдалёлтамбись. Пыдоʼ мале танякуна Тазовской, Пуровской районвана таремʼ ӈэдалёрӈаць. Тарцямʼ манэсоʼʼмахадандоʼ Ямальской районʼ терʼʼ нидоʼ ӈаниʼ хаʼʼмыдоʼ. Сёётэй нинаʼʼ ӈэдалёрмамдоʼ ансамбльндоʼ 20 поʼʼ няюʼ минредоʼ. Тедаʼ ӈэдалавандоʼ мальӈгана нюртеʼʼэ Панаевск харданʼ нултадонзь. Невхы сётоʼ хавна едэй сёёʼʼ, Татьяна Нюдихасововнаʼ Лар няби Елена Хабиевна Уфимцеваʼ – попурри «Нув’сармик хынобц», едэй трабцоʼʼ – Яв’ хамба», «Мюсева» манэʼʼӈаць. Сёдоʼ малʼ ненэй вадавна мэʼʼэйдонзь. Концертанʼ инзелеваʼ няюʼ есямʼ салда тарась. Таремʼ ӈодʼʼ тикада хибяхартмʼ нись таблаʼʼ. Хусувэй хардахана няндоʼ инзелеванзь туртаʼʼ ӈокаць. Пушкинской картамʼ мэць ӈаниʼ тэмдорць пирӈадонзь. Лохоʼʼ панʼʼӈаць. Сюнай - Саляхана ӈодʼʼ культурандоʼ мяд ӈаниʼ ӈулиʼʼ панӈась. Зинаида Айбаевна Худи маʼʼнисяв, маняʼʼ ӈэсываʼʼ ӈаʼʼи яхана ӈа, ӈадьбята нянаʼʼ хэлиʼʼ тэворта яӈгуʼʼ. «Выʼ сей» ансамльʼ терʼʼ товамʼ ӈахана намдаваць, ӈадьбянаʼʼ ёльце ӈатенаваць. Маняʼʼ нянанаʼʼ ӈулиʼʼ нюрцьмʼ. Харданаʼʼ терʼʼ малʼ тоць. Нянаʼʼ турти пилиʼʼ савуʼʼянаʼʼ. «Выʼ сей» ансамбльхана хынотаʼʼ нидоʼ намдмахадандоʼ Сюнай Саляʼ харадʼ помна ненэцяʼʼ вэрналыдаць. Хусэвэдоʼ ихинянда тамна сёхоʼʼ инзеленарахась. Тедаʼ таремʼ ӈэдалёроʼʼмамдоʼ тедариʼ ёльцедоʼ. Тадриʼ ӈаниʼ ханяриʼ нэкалтадоʼ.   Автор: А. Салиндерʼ падвы #ненцы #ненецкое слово #Нарьян Мар #ненэць #Ямал #Салехард #традиции #колорит #кочевники #Ненэця вада"
https://vk.com/wall-147614552_6233,"Ненадо ненэцяʼʼмаʼʼ👍 Ядбаниʼ нидамзь монэрʼʼ👇 Няваʼʼ поӈгананаʼʼ мэвы ӈэбата тедаʼ 90 поданда хантась. Яра иры 5 яляхана сояма ялямда ядабтамбаӈгуваʼʼ. Елена Григорьевна Сусой хадаваʼʼ мале ӈахана помнанаʼʼ ни ядэрʼʼ. Маняʼʼ иленаӈэ таремʼ ӈодʼʼ нива юрыбюʼʼ. Пыда ненэй ненэцяӈэ енаʼʼ ёльце ӈарка таромʼ хаʼʼаврась. Ненэй вадаваʼʼ нерня минресь. Хадаваʼʼ тензебтехеваʼʼ.  - Ямальской районхы Пэʼ саля выӈгана соявы. 1932 поӈэ тасламбидась. Пуна 1933 поʼ яра ирыʼ самлянзимдей ялямʼ сояма яляданда тэравысь. Нердена луциʼʼ 1941 похона вэба ирыхана манэʼʼмыда. Новой Порт интернатхана ӈулиʼʼ сава луцаʼʼ манзаравыʼʼ. Нянандоʼ ненэй вадаривна лаханакурцетавыʼʼ. Подрубрика: Тохолкова саць тарана серʼʼ Тохолкуроʼʼмида сайнороʼʼма похоʼʼ еремыʼʼ. Саць маяндормыʼʼ. Матʼʼ поʼ тохолкоʼʼмахаданда Салехарданʼ нэкалмэда. Педагогической училищехана сиʼʼив классмʼ малевы. Тохолкованда ирмня комсомол ватовна манзаиʼʼ минревы. Ненэй ненэциеʼʼ падартʼ тохоламбавы. Тикыта хавна училищехана воспитательмʼ нядабавы. Таняна ӈодʼʼ ненэй ваданаʼʼ грамматика нямна идя ядэлавы. Таминда ӈодʼʼ «Няръяна Ӈэрм» газетахананаʼʼ падна пэвы. Тамальӈгана луциʼʼ падвыʼʼ ненэй ваданʼ тэврамбасетавыʼʼ. 1953 похона Салехардахана ӈулиʼʼ сава ненэцямʼ, нердена учёнойнаʼʼ Антон Петрович Пырерка пухуцямʼ Терещенко Наталья Митрофановнамʼ торомдавы. Ненэй ваданаʼʼ нямна Наталья Митрофановнамʼ пилиʼʼ сава няданда хэвы. Тикы тальняюʼ ӈобкана ненэй вадана теориямʼ ӈобкана падыба пявэдиʼ. Пуна словарьмʼ, лаханакоʼʼ, 4 классахана мэна ӈацекыʼʼ толаӈго книгыʼʼ тальцюна ӈобкана ӈадимдевэхэʼ. Пуна Салехардахы училищемʼ малеʼʼмяхадандаʼ тамальӈгы Ленинград мартʼ Герценмʼ нюмамʼ мэта институтанʼ Елена Григорьевнанʼ тохолкованзь ӈэдаравэдоʼ. Таняна тохолкодиʼʼ «научной обществанʼ» пыхыдамда падвэда. Наталья Митрофановна няʼ таӈга словарьдиʼ сертабавыдиʼ. Подзаголовок: Ненэй ваданаʼʼ еʼʼэмня Ленинградхана тохолко малеʼʼмяхаданда пырдариʼ Салехарданʼ ӈэдаравэдоʼ. Педучилищехена ненэй ваданʼ илаӈгы ненэцие тохоламбавы. Ӈамгэ пиркана «Няръяна Ӈэрм» газетанʼ нэкалмэдоʼ. Ненэй вадавна ӈадиберта газетанаʼʼ лабцхана редакторӈэ таравы. Тикы пуд Пуровской районхы КПСС комитетхана инструкторӈэ таралмы. 1961 похона аспирантурахана тохолко пэвыʼʼ. Научной манзаяхананда Наталья Терещенко тидхалембавэда. Учёнойӈэ хэʼʼмяхаданда Салехардахана санаторно - лесной школахана манзаравы. Пуна училищенʼ ӈани манзараванзь тэввыʼʼ. Манзаянда ирмня Елена Михайловна Талеева няʼ ненэй вадавна едэй учебникʼʼ сертабавэхэʼ. Наталья Митрофановна няʼ 3 классаханʼ тохолкуртаʼʼ ӈацекыʼʼ учебникмʼ падвэхэʼ. Пуна ӈацекыʼʼ тохоламбадиʼʼ едʼ методической пособийʼʼ падыбавэхэʼ.Ӈамгэ пиркана 5-9классахана тохолкуртиʼʼ едʼ литература книгамʼ маʼʼлавэхэʼ. Нердена литературанаʼʼ ненэй ненэцие учебникмʼ «Няръяна Ӈэрм » газета редактор няʼ Хабэча Хываревич Яунгад, Нейко Максимовна Янгасова няʼ сертавэдоʼ. Тикы тальняюʼ 6-7, 8-9 классахана мэнаʼʼ ӈацекыʼʼ ненэй ненэцие литература учебникʼʼ харта падвыда. Елена Григорьевна хаданаʼʼ пудана вадида тарцяць: - Ленинград маркана тохолкованиʼ мальӈгана вадаваʼʼ тохоламбада луцаха сыраць таремʼ таславась. Илаӈгананиʼ етриʼ варемиʼ мэтадмʼ. Ненэй ненэциениʼʼ едʼ ӈарка таромʼ хаʼʼавраӈгудмʼ. Илниʼ ямбанʼ тикы ватомиʼ нёдадамзь. Илаӈгы ненэцяӈгʼʼ манзетыдмʼ, нёдаʼʼ лэкадаʼʼ! Пилиʼʼ нерняриʼ пэрӈараʼʼ. Тэри нёда ӈамдюʼʼ. Илаʼ сехэрэвна ядабʼʼ хуркариʼʼ парондэйʼʼ, ваӈгʼʼ, лахациеʼʼ хомбидамзь. Ядбаниʼ нидамзь монэрʼʼ. Таремʼ тидпойʼʼ яднариханиʼ ила сава ӈэвамʼ хамедавась. Ненэй вадамиʼ илниʼ ямбанʼ нянаниʼ минрев. Мань ханзерʼʼ илевамиʼ, пудниʼ хаёдаʼʼ ненэй ненэцяʼʼ ниниʼʼ таслаӈгудоʼ. Хуна сяхарина ӈопой хибяри мамбата, ненэй вадамиʼ Елена Григорьевна Сусой падвэвна тохоламбивась. Тикана хумбанзиʼ яʼ сярʼ ниняʼ нивэдмʼ ядэрʼʼ.  #ненцы #ненецкое слово #Нарьян Мар #ненэць #Ямал #Салехард #традиции #колорит #кочевники #Ненэця вада"
https://vk.com/wall-147614552_6228,"Няръян Мар юн👍💫👇  👇Нинаʼ маць, лакамбой! 👇 Ваеравы яляхаʼна округнаʼ этнокультурной центрхана манзаранаʼ «Ямб то» общинахад товы нидоʼ ядабтамбиць.  Соболевʼ мядʼ терхаʼ, сидя не нясхаʼ Елена няби Анна НАО ЭКЦʼ ненэциеʼ отделʼ мядондаӈэ таравэхэʼ. Ненэцяʼ илʼ ватовна тарця: хусувэй мядондамʼ нерде сяйлабта тара, тикахад мале манзаи тасламбась. Таремʼ, маняʼ нинаʼ, нердеʼ нидоʼ сяйлабтэйдонзь, тикахад сертавы кинондоʼ «Дети Долгого озера» нямна лаханакурӈаць. Тарця кинохона мядондидоʼ сянакухуʼ. Тикыʼ пуд вынгад товы пирибтякохоʼ хойʼ терʼ нитоʼ ханзерʼ илевамʼ вадеʼӈаханзь. Ӈамгэʼ тоʼолха манзаи таняна хасаваʼ сертамбиʼ, мелʼ неʼ ӈудахат хурка паской ӈавэ ӈадимдембиʼ. Анна небянда, нисянда мякана, нитаʼ хэвхана иле. Пыда этнокультурной центрхана манзаранахаʼ хобаʼ напвамʼ манэʼлабтась, сэрако хобаʼ, пенаʼ тырабтаваʼ нерцюна халтамбадаʼ ӈэвыʼ. Тарця сермʼ ЭКЦʼ манзаранаʼ небой поʼ экспедицияхана мэвандоʼ мальӈгана, «Ямб то» общинаʼ тыбэртиʼ мякана сэвтевэдонзь. Этнокультурной центрхана манзаранинаʼ «Ядмаковна» нюмдевы исследовательской проектмʼ минреʼ. Манзаитоʼ серʼ ненэциеʼ илесь яхаʼ тэворӈаʼ, хартоʼ яханандоʼ ханзерʼ илевидоʼ манэʼсарӈаʼ. «Ямб тонʼ» тэвормадоʼ мале нябимдей экспедициядоʼ. Нертей мэвна 2015 похона Омахана манзараць. Маʼлёвандоʼ мальӈгана хойхад товы пирибцяхаʼ тэнако мимбавамʼ, надорць мэта ӈавори манэʼлабтабихинзь. Тикахад неʼ, хасаваʼ мальцяʼ ӈамгэвнандоʼ яӈгаʼ, туцяʼ, падкоʼ нямна лаханаць… Ӈобкана маʼлась нинаʼ ӈока нерняʼ ӈобкана пэрманда серодоʼ таслаць. Мядондидоʼ мядонзэйсиʼ нидонзь ӈэдараʼ. Хойхад товы некоцяхаʼ мядонзэйӈэ ӈамнелада мармеладʼ, ӈацекыʼ еʼэмня сертабада «Пунушкамʼ» нюбета журналʼ пудана номермʼ няʼамʼӈаханзь.  Автор: Юлия Талееваʼ падвы  #ненцы #ненецкое слово #Нарьян Мар #ненэць #Ямал #Салехард #традиции #колорит #кочевники #Ненэця вада"
https://vk.com/wall-147614552_6227,📸 Х. Яунгад тадтавы
https://vk.com/wall-147614552_6226,"(лесной диалект ненецкого языка)👍👇 Каԓитуӈ патԓу ӈэта”💫 Шаӈок каԓи” катаметуӈ патԓотоӈ манԓе мимытуӈ. Пюԓ дяхана непой похона традиционное рыболовстваӈ дет кашаԓи дюԓ неша” квотатоӈ патмай” - детхятун каԓятатуӈ катамантуӈ мэты. Ӈопшеԓы выӈкна диԓина” нешаӈи” мат’ дю” хампԓяӈк тонна ӈок каԓям детхятоӈ катамай”. Каԓи” катамаӈ дет ӈайта квотаӈ патԓу пытыпёма –потахана тадяӈайта шеԓ. Ԓусан патаԓкана традиционное рыболовстваӈ дет тонԓюта - ненэй неша”, капи”, вахандя капи”. 🐡🐟🐟 Таԓьша ӈяпта ӈотнан пытуӈ ӈотнаӈ хямдет ӈукамана каԓям ништу ката”. Ӈупчики дяку”, токуши” ԓэтпёмаӈ дет тасԓамы” тапяку” нётаматуӈ таԓа. Выӈкна диԓина” неша” мятутуӈ кявхана ӈайта дякохона, токушахана каԓиташту”. Чуки похона Пюԓ дяхана ӈайта Неԓм’ чеԓ” нешади” дет тонԓюта управленихина мансԓанна” выӈкна диԓина” нешаӈкат манԓе дюԓкат ва᾿та мат заявкам няамӈаш” –таӈок неша” каԓитуӈ патаԓ патӈаш”. Квотетуӈ патаԓ Хаԓяӈкаԓтыхит топ, чикиминхантуӈ нешаде” конԓандятуӈ. Таԓьша патаԓ няаммахататоӈ выӈкна диԓина неша” шан ниш пин каԓиташтоны.  Лариса Айваседо патмы"
https://vk.com/wall-147614552_6222,"Тёняӈы нинаʼʼ ил 👍💫 Ензяʼ тер юн👇 Ӈэрм терʼʼ нядма ӈокамдавыдоʼ👍 Тюку поʼʼ маняʼʼ яхананаʼʼ невхы иринатоʼ илаʼ саирмʼ нёданаʼʼ сава юнмʼ намдаць. Ензяʼ терʼʼ тарця мунмʼ намдаʼʼмахадандоʼ ханяӈыдоʼ маидаць.  Ӈэрмʼ терʼʼ ненэцяʼʼ няʼʼмарпада есяʼʼ нядма ӈокамдавыдоʼ. Тикы серʼ еʼʼэмня Красноярской крайхана законмʼ несэймдавэдоʼ. Тюку поʼ яхана 237 млн. есяʼʼ нядма ӈэрмʼ терʼʼ еʼʼэмня таславы. Тикы есяʼʼ, няхарʼʼ районавана таславыʼʼ, Таймырʼ таддикад тёняӈы Эвенкияʼ няби Туруханскʼ районхаʼʼ помна тяртыдоʼ. Ты пэртяʼʼ, халяданаʼʼ, ханенаʼʼ няхататоʼ няʼʼмарпада есядоʼ ӈокамбой. Халямʼ пэртяʼʼ, ханенаʼʼ сидндет ёнаркад вата есям няʼʼмарпаӈгуʼʼ, ты пэртя нядмадоʼ ӈобʼʼ ёнарʼʼ пирувна ӈока ӈэӈгу. Тедаʼ ненэцяʼʼ падродоʼ сертабиʼʼ. Ӈэрмʼ яʼʼ серо минрена Людмила Магомедова, Заксобранияʼ манзаранаʼʼ вадавна, тарця есяʼ нядма хой иламʼ мэтахана саць тара. Хусувэй поʼʼ тикы сероʼʼ нямна депутатʼʼ маʼʼлаӈголава мэӈаʼʼ, таслаӈгурӈаʼʼ. Масиʼʼ ӈамгэʼ мянувна вымна мюсертаʼʼ нинаʼʼ иландоʼ сибёмда.  Е. Ямкина падвы"
https://vk.com/wall-147614552_6213,"Текст на лесном диалекте ненецкого языка Няхаԓ дяԓяӈ мянаԓя”👇 🏌‍♀🏌‍♂Вяԓкуԓоԓяш”, хамуԓяш”, шуԓьвиԓяш”, тупкам модюпишь”. Пиԓи нюӈк, нэхэта” ӈашки” мянаԓмантуӈ мэт ӈопт ӈомаш”. Таԓкахана Северное многоборьеӈ дет тонԓюта Кубок Пуровского района мэӈаш”. 🛷 Шитчет дюкат ва’та спортсмен мянаԓмантуӈ мэты тоӈаш”. Таԓкахат диԓина” спортсмену” камна Самбуԓкахат, Каԓпюԓкат, Губкинскийхат мэна” тадямэӈаш”. Мянаԓмантуӈ мэты Муравленкахана, Тюменьхана тохоԓкота” ӈашки” тоӈаш”. Пытатуӈ хампԓяӈк Северное многоборьен видхана” конуԓпёши спортсмены” няхаԓ дяԓяӈ мянаԓяш”. Чики спорт понанта нешади” дилхат ӈычимы. Таԓям выӈкат тохоԓкош томы” ӈашкеэ” таньше шанакомам хашаӈоӈа”. Кукят чуки спортны каԓьтуӈ вимнянтуӈ томы”, кукят шичитуӈ тохоԓампюта” нетуӈ няӈтуӈ мунумахат северный многоборьеӈ дет тохоԓко чепьмай”. Неԓьчеэй няԓяӈк паӈк вяԓкуԓпёшь мянаԓяш”. Каса” ӈашки” поӈкна не ӈашки” вяԓуԓоԓяш”. По”омнатуӈ тасԓайтоньш, кимя шан’кун дян патаԓмы няԓяӈпанк вяԓкуԓоԓмам. Тупкам ӈятпёшь”, пям няампёшь шуԓьвиԓьш ӈупчики пихиня мянаԓяш”. Ха’та меԓьшахана тупка, шетшапта ӈотнаӈ, куптаӈ монана ниӈа. Ӈашкиуде” вяԓтуӈ мэӈаш”, чешчам ниш намтоԓ мянаԓяш”. Пям няампёшь шуԓьвиԓьш” ӈуп, шича, няхаԓ километран дёԓьшат шуԓьвиԓяш”. Мянаԓьш шанакомантуӈ тахана шичитуӈ тохоԓампюта” тренерутоӈ пон кявханатуӈ мэӈаш”. Кукямт нята таԓа, кукямт ватахана тапаташ таԓа. Таԓьша соревнованихина неԓьчеэй мянаԓьш шанакомантуӈ мэт томы” ӈашкиуде” тэтнашту”. Няхаԓ хамхана хамоԓьш, кану” хамуԓпёшь ""Геолог"" нимита культурно- спортивный комплексхана мянаԓяш”. Няхаԓ хамхана дю” ӈупкайван ӈамтамы” кану” хамуԓпишь”. Ӈашкиуде” хомана нюӈкмана мянаԓяш”, каса” ӈашки” поӈкна не” ӈашкиивдехеԓт чепиԓяш”. Таньше шанакоши кукиты тамна нючауди ӈяш тохошту”, таԓям четаӈ нюӈкмана хамуԓяш”, вяԓкуԓоԓяш”, шуԓьвиԓяш”. Выӈкна диԓимы” ӈашки” вяԓкуԓоԓмам ни᾿дехеԓа”, кану” нимня хомана хамоԓьшту”. Куптат шанакота” таԓям мянаԓмам хомана каматымпитуӈ. Мянаԓьш хитамахататоӈ хомана шанакомы”, ӈайвахай мести” канамы ӈашки” тотуӈ патԓу” диплому” няамӈаш”, медалю”. Ӈокна мянаԓмэхэты” няхамты местам Каԓпюԓкат мэна” канаӈатуӈ. Нимимты местан Таԓкаӈ чеԓ нимидём каманда каамдят. Ӈайвахай местам Самбуԓкахат мэна команда канаӈата. Хомана мянаԓмы” спортсмены” навэт ӈаԓка соревнованихии кайны”, таняна мянаԓмантуӈ мэт.  Лариса Айваседо патмы. Татма пыта таттамыта"
https://vk.com/wall-147614552_6212,Ямб иӈутʼ ховыʼʼ вадаʼʼ👍 Вадаʼ хараʼʼ💫🙏 Любовь Ненянгʼ падвы «Хадакэ лаханакориʼʼ нись ӈаʼʼ» книгахад ханавы.
https://vk.com/wall-147614552_6209,Ямб иӈутʼ ховыʼʼ вадаʼʼ 💫 Любовь 📖 Ненянгʼ падвы «Хадакэ лаханакориʼʼ нись ӈаʼʼ» книгахад
https://vk.com/wall-147614552_6204,Ямб иӈутʼ ховыʼʼ вадаʼʼ👍 Вадаʼ хараʼʼ💫🙏 Любовь Ненянгʼ падвы «Хадакэ лаханакориʼʼ нись ӈаʼʼ» книгахад ханавы.
https://vk.com/wall-147614552_6203,"(Текст на лесном диалекте ненецкого языка👍)👇 Тувшаку 🙏 Ӈеԓм’ чеԓ” неша нитоӈ тамна ӈючаӈайтахантуӈ намыԓи мансдян тохоԓаштутуӈ. Выӈкна диԓина” не ӈашкиуде” хампԓяӈк -мат похонатоӈ манԓе хайтуԓаш чепяшту”. Тувшаку” хайтуԓашту”, нойхат паткуди” шеԓташту”, шанакутуӈ -ӈухукутуӈ паныуди” матамэхэна пытыԓпёшту”. Таԓям мэмантуӈ шеԓ хомана хайтуԓаш тохошту”. Четаӈ школа - интернатха”на диԓ ина” ӈашкиуде” куптаӈ мятуӈ камна мэшту”, таԓям кукиты деняԓ хайтуԓаш ништу тохоԓку”. Не ӈашки” хайтуԓаш тохотамаӈ мэт, «Ямал-потомкам!» нимита ассоциацихина мансԓанна” няма Светлана Пяк проект «Тувшаку» шеԓтаӈаш. Непоӈ поӈ ӈайвахана таньдет ӈайта патԓота” ӈомтамахатата, местный инициативы” дет тасԓамы конкурсахана манаԓяш. Чикехена нэхэԓьш митумайтуӈ вешаха”натоӈ ассоциацихина мэна” нена” ӈашкиуди” конкурсат шеԓтаӈаш”. Шаӈкмян Пюԓ дяханана ӈайта” школа-интернатха”на тохоԓкота” не ӈашки” поӈкнатоӈ мянаԓяш”. Таԓкахай школа-интернатхана тохоԓкота” ӈашки” мянаԓмантуӈ мэты музейхантуӈ ӈомаш”. Кукят мянаԓмантуӈ дёԓьшкана хайтуԓаӈаш”, кукиты” ӈай чикиӈ неԓьчуй шеԓтамайтуӈ хятдетуӈ таӈаш”. Не ӈашкиуде” ненэй тувшаку” хятмай”, ӈай ӈыди” ӈамыку”, матамэхэ”на пытыԓмы” шеԓтамай”. Не ӈашки” хятмы” ӈамыко хайтуԓамаӈ чедимяна не” манысаԓьтоньш. Мэкатамна шеԓтамамтуӈ камна хайтуӈотуӈ куԓка ӈаймям манысаԓяш”. Хайтуԓамам чедимяна не ӈашкиуде” чупей хятдетоӈ хомана шеԓтамайтуӈ. Хятмайтуӈ ӈамыкутоӈ дёԓьше хайман камуԓя”. Хайтуӈотуӈ хома”, тушакутуӈ миԓ” меԓят”. Кукинтуӈ хятмы хома, меԓь –чики поӈкнатуӈ мянаԓьш нэхэԓмы” не ӈашкиуде” миԓита” мячисы” няамӈаш”. Ӈыдитоӈ ӈупчики тотуӈ ной” мячисэӈа” няамӈа”, конкурс’ шеԓтамы” няхататоӈ. Чики неԓьня таԓьша конкурсым «Ямал-потомкам!”» нимита ассоциацихина мансԓанна” Каԓпюԓкана, Каԓясамэхэна, Самбуԓкахана мэӈаш”. Таняна диԓина” не ӈашкиуде” ӈупчики поӈкнатуӈ хайтуԓаш мянаԓяш”. Навэт ӈай таԓьша конкурс’ шеԓтаны”, маӈаш” ассоциацихина мэна” нена”. Таньше мэма ӈаԓтана” ӈашкехена дëԓьше хома.  Лариса Айваседо патмы. Татма Лариса Айваседо таттамы."
https://vk.com/wall-147614552_6198,Ямб иӈутʼ ховыʼʼ вадаʼʼ 💫 Любовь 📖 Ненянгʼ падвы «Хадакэ лаханакориʼʼ нись ӈаʼʼ» книгахад
https://vk.com/wall-147614552_6197,Навэд тюʼʼу пяӈгуда 🌞☀ [club147614552|Няръяна Нгэрм - старейшая газета Ямала] Луца яляʼ падаркана лимбя ирымʼ мэʼʼӈаваʼʼ. Выʼ иламʼ теневана няваʼʼ Ензяʼ няд Раиса Яптуӈэ таремʼ падна.💫🌞 💫 Ненэй ненэцяʼʼ поʼ ӈэва лимбя ирыхыд миӈа. Луцаʼ падаркана едэй по пэʼʼмярихид лимбя иры еркана юʼʼ самлянзимдей ялянʼ тэвʼʼмахад нувʼ панхана хаерад ӈэва лакамбой вэхэбтэсеты. Тайкуд маниебʼʼ тиванʼ харвана лимбя тотрев ненэцие сэвхана хаерʼʼ ӈади. Тикыʼ иры яʼ мидхана таремʼ нюмдевы ӈэдакы. Хаерад сэвмʼ манэсоʼʼмахад ненэй ненэцяʼʼ яляʼ падаркана едэй понʼ тэвыдʼʼ. Тад нерняʼ хаерта ялэ тиӈгывна ӈавэд тюʼʼу пяӈгуда. Янаʼʼ нийʼ янамбовна ялэмда. Тюкуʼ сидяӈгахана мале танякуй похона лимбя ирыхына сертавыʼʼ ӈэсымʼ маниедаʼʼ. Таремʼ пэдари поӈгана ненэй ненэцяʼʼ илеʼʼ.
https://vk.com/wall-147614552_6191,"Илебей ненэциенаʼʼ👇 Немаʼ юдэхэʼʼна тыни маниедмʼ👍📗🎀  [club147614552|Няръяна Нгэрм - старейшая газета Ямала] 💫Лимбяʼ ирыʼ 25 яляхана тохолкода илебей ненэциеʼʼ едʼ таславы хэбидя ялямʼ ядабтамбиваць. Маняʼʼ Салехардахана колледжхана мэнинаʼʼ ӈокадоʼ выӈгад ты пэртяʼʼ ӈэсыхыд товыʼʼ. Тюкуʼ няваʼʼ ӈодʼʼ ӈобтикы ты пэртяʼ хасаваʼ ню. Яр Ярослав «Оленевод-механизаторӈэ» нябимдей по тохолку. Хахаяда яля ниниʼ пихиняʼ торомдэйнинзь. Помнаниʼ мале понʼ лаханакурӈанизь. Нями таремʼ вадамда пядась.👍📖📗💫 - Мань нябимбей по тыʼʼ лекараӈэ тохолкуртиʼʼ техникумхана тохолкурӈадмʼ. Ӈавнани тамна тарця мэкад манзая танявахад ехэрадамзь. Школаниʼ пуд ӈаниʼ яʼ яӈгова еʼʼэмня тюконʼ тодамзь. Ихинани мадамзь тыʼʼ ядхана вадёвэӈэ ӈамгэ едэймʼ намда пиртадмʼ? Тарця нивы ӈаʼʼ. Тюкохона хуркари мэкад ӈавэ вадеʼʼӈаʼʼ. Нянани сидя юʼʼ илебей ненэцяʼʼ тохолкуʼʼ. Поӈгананаʼʼ ӈобʼʼ пирибцяваʼʼ танясь, ӈобʼʼ луцаʼ ӈацекэваʼʼ. Небоʼ школанаʼʼ программамʼ, тедаʼ мале манзаяхананаʼʼ тараванди тохоламба пяваць. Малʼ ӈэбʼʼнаʼʼ вареваʼʼ мэʼʼӈаваʼʼ. Ниниʼʼ тодо районхат ӈаʼʼ, ты пэртиʼʼ нюʼʼ. Ваднанда тыʼ илаӈгад перена яхана манзара пиртаваʼʼ. Хабартавахана няданзюртаваʼʼ, ӈэсыхына малкодаваʼʼ, мирдаӈгурмаʼ серкана ӈаниʼ мэсь ниваʼʼ яʼʼмаӈгуʼʼ, тыʼʼ лекарахаʼʼна, яӈганаваʼ ёльцяӈгана ӈэвкоӈэ тараӈгуваʼʼ. Ӈарка некархаваʼʼ Тедаʼ группанаʼʼ терӈэ ненэй ненэцяʼ няваʼʼ Руслан Викторович Худи минре. Ханяӈэхэна мунʼ мянава нинякэваʼʼ ӈаʼʼ, няваʼʼ нянанаʼʼ ӈулиʼʼ сава ӈэсеты. Лаханакурпата, табедамбабата нюдя нядревʼ тидхалембасеты. Ихиня тарця ӈарка няʼ танява ӈулиʼʼ пои. Тарабата харʼʼнаʼʼ мэбʼʼнаʼʼ сиднаʼʼ тэдорта, вэвахад хэӈгаханда сюрта. Ӈарка некархаваʼʼ. Тадриʼ тохолкурʼʼманаʼʼ ирманя манзаяваʼʼ хорпаӈгуваʼʼ. Руслан Викторович маʼʼнисяв, ты пэртя ӈэсыхыʼʼ практикаваʼʼ мэтаваʼʼ. Хорʼʼ ирыхыд - лимбяʼ ирыʼ ӈэсондʼ таняна мэӈгуваʼʼ. Ненэсяри ӈодʼʼ тохоламбадинаʼʼ хойʼ илаӈгана ӈулиʼʼ тарана ӈэвыʼʼ. Нюртеʼʼэ мадамзь сиднаʼʼ тэхэна малко тохоламбаӈгодакыʼʼ, тедаʼ тарця нивы ӈаʼʼ. Ӈамгэʼ тоʼʼолха малкоʼ вэнекоʼʼ танявамʼ, ненэйвана лампʼ лэё масабʼʼтамбада - генератор, мерета еся «Буран», квадроцикл мэць тохоламбиʼʼ.Тикыʼʼ тыʼ илаӈгана ӈулиʼʼ тараʼʼ. Техникумхана тохолкованаʼʼ няюʼ есямʼ ниваʼʼ салдамбюʼʼ, сиднаʼʼ ӈавламбиʼʼ, ембапиʼʼ. Теневабцоʼʼ - тарана серʼʼ Техникумхана мэва хавна библиотекахат книгадами хосаясетыдмʼ. Тикы сермʼ мэнев. Сёбарʼʼ сянакубцʼʼ харвобтадмʼ. Илаӈгы ненэцие ниниʼʼ организациянʼ ядэрцетыдмʼ. Нисяни телефонувна лаханасетыдмʼ, нюртеʼʼэ тытоʼ хурка ӈэвамʼ, мядонаʼʼ ханяна мярвамʼ хонрамбасетыдмʼ. Ӈарка пэвдей ирыхына илаӈгы ненэциеʼʼ форум ӈэва мальӈгана няданзюртаӈэ тарадамзь. Тодо ӈэрм яхат товыʼʼ няхатани ӈока хибямʼ торомтадамзь. Мань тюкоми ёльцеʼʼмяхадани тамна тяхаʼ хэванʼ харвадмʼ. Илаӈгана университетхана тохолко сероʼʼӈа. Тыʼ пэртянʼ ӈэхэртабатʼ, теневабцоʼʼ - тарана серʼʼ. Тодо янʼ хэвани нерняʼ Ярослав нюрцьбямда таремʼ мась: - Тюку таʼ неками, хойхана мэна ниниʼʼ малко тидхалембаӈгудмʼ."
https://vk.com/wall-147614552_6189,"Маняʼʼ акцияваʼʼ минʼʼӈа 📗📘📘 🗞 Ӈобʼʼ сава яляʼ нёʼ сивна Елена Николаевна Окотэтто падкоцямʼ няʼʼамба ӈадимя. Ӈарка нябаковаʼʼ харта нямбара ӈэсь, минханда лаханако пэйʼʼ. Пихий нувоʼʼ, пудана юн вадеʼʼла. Ненэй неʼʼ лахарёʼʼ ямб ӈэсетыʼʼ. Хэванда нерняʼ падкоцянда мюдʼ тола матʼʼ книгамʼ ӈадимде. Ма:«Тюкуда нянандаʼʼ манзаяхананда тараӈгуʼʼ, малʼ ненэй вадавна падвыʼʼ. Нядʼʼмаданда мэидаʼʼ»!👇🙏 Нюртеʼʼэ тэри ӈобʼʼ сэвхана манэʼʼян. Пунаʼ сававна таслаʼʼ, ненэй вадаханаʼʼ ӈулиʼʼ таранаʼʼ ӈэвыʼʼ. Таремʼ книгы нямʼʼмахаданаʼʼ редакцияхананаʼʼ яляʼ няюʼ ӈэда иӈутʼ хаʼʼмываць. Небоʼ «Няръяна Ӈэрм» ненэй ненэцяӈэ редакцияхананаʼʼ акциямʼ серта таславаць. Тикыʼ тальняюʼ саць ӈарка тарана ненадо сермʼ пяваць. Ненэй вадавна падвы книгы маʼʼламба пяваць. Тикынаʼʼ ханярид тэврамбинаʼʼ. Ненэйвана тёняӈы Ензяʼ няд паднана нянаʼʼ, Любовь Прокопьевна Неняӈгʼ манзаяʼʼ яӈгуць. Тарцядаваʼʼ пюсь Носко харданʼ ӈэдалёрӈаваць. Танядʼ ӈока ненэй вадавна падвыʼʼ книгамʼ тэвраваць. Школандо ервʼ Виктория Ивановна Земцова акцияхананаʼʼ сиднаʼʼ ӈулиʼʼ сававна нядась.🙏🗞💫 Сельбяʼ няна Салехардахана ӈаниʼ ӈобʼʼ пачо няваʼʼ Сергей Валентинович Худи лаханась. Пыда маʼʼнисяв, сяӈок тара малʼ ханэйдаʼʼ. Нянанда тамнаʼ сававна лэтраӈгудаʼʼ. Тикыʼ няхаданаʼʼ хуркари маӈгʼʼ, невхы похоʼʼна ӈадибермыʼʼ книгыʼʼ ховаць. Сергей Валентиновичʼ мякад лабтэйʼʼмана падро тэврамбинаць. Пыда няданда ӈобтикы хуркари ехэрана книгы ховаць. Тарця пачо нинаʼʼ нядмяць редакцияхананаʼʼ библиотекадваʼʼ маʼʼлаваʼʼ.📗📗🗞👇 Тюку яляʼ пиркана няхарʼʼ юркад вата книгамʼ маʼʼлавэваʼʼ. Пыдараʼʼ ӈодʼʼ мяканандаʼʼ ӈамгэри ниня тарана ненэй вадавна ӈэда книганда танябʼʼ, «Няръяна Ӈэрм» редакциянʼ тэврараʼʼмаʼʼ. Таремʼ ӈобкана ненэй вадаваʼʼ лэтраӈгуваʼʼ."
https://vk.com/wall-147614552_6188,Ну’ тяхана маня’’ газетава’’.
https://vk.com/wall-147614552_6187,"Хобцокуна” ходовˮ! [club147614552|Няръяна Нгэрм - старейшая газета Ямала] 🙅‍♀  1.👉Манэкаваб хибяри хамзна 2.👉Нито мядэхэ ӈэсырӈа” 3.👉Си”ив няблюйм’ таӈгас мэйда” 4.👉Вэсако луце”э, панаруй есям’ ядтиеда 5.👉Матдо’ ӈэта, нюдя тет ӈэта, няханда вадёвнзь мипида🗞🗞 6.👉Ӈопой пухуця сидя нюмдя ӈавлабадаханда лэдарида хаёвы 7.👉Халэ” хэвды” мэлъя”"
https://vk.com/wall-147614552_6184,Ӈоб” ялямʼ мэ”ӈава”. Пиʼ тяхаʼ сензава ӈэхэва”. [club147614552|Няръяна Нгэрм - старейшая газета Ямала]
https://vk.com/wall-147614552_6169,"Хобцокуна” ходовˮ! [club147614552|Няръяна Нгэрм - старейшая газета Ямала] 🙅‍♀ Силяӈг нув' тяхана нярова' нум' таня. 💫  👉Самляӈг мяпой ирсу’ ханярӈа 👉Тынзя’ панылаха 👉Ӈэвакода лоӈгарта , икцяда ламбарта, пирчикада лоӈгарта"
https://vk.com/wall-147614552_6167,"Лимбяʼ ирыʼ 16 яляхана ӈобʼʼ ненадо няваʼʼ ӈарка сояʼʼмаʼ ялямда ядабтамбись. Василий Насович Салиндер Тасуʼ ямʼ няна юнета ненэцьʼ.🎂💫💫 [club147614552|Няръяна Нгэрм - старейшая газета Ямала] Иланда ямбанʼ пыда халямʼ пэрӈась. Харта ӈодʼʼ тамна ӈацекы ненэцяʼ ӈэвахаданда манзара пэяць. Тамальӈгана юкад вата сиʼʼив подась. Тасуʼ явхананаʼʼ халяʼ заводахана манзарась. Тамальӈгана мале поӈгаʼ ерваӈэ хаясь. Поӈгата терʼʼ етриʼ планамдоʼ томдабавэдоʼ. 🐟🐟🐡🐡🐡 Харта манзарамита ямбанʼ ӈока илебей ненэцямʼ халядаваʼ сертʼ тидхалесь. Василий Насович сававна манзараванда няюʼ почетной званиеʼ удостоверениемʼ «Заслуженный работник рыбного хозяйства Российской Федерации» няʼʼмась. Пухуцянда няʼ сидндет нюмдиʼ вадаӈаханзь. Тедаʼ мале ӈахана ныланаваʼ ялэда мэʼʼӈа. Нюта, нюта нюʼʼ поӈгана иле."
https://vk.com/wall-147614552_6163,"Нидоʼ ядабтаʼʼ 🍵🤝🙏 [club147614552|Няръяна Нгэрм - старейшая газета Ямала] Тольʼ тяхана ӈэва ялмавы нябакуниʼʼ ӈобтʼ ӈамдавыдʼʼ. Лахарётоʼ помна письридоʼ ӈамды. Хэвувнандоʼ ядэрта ненэцяӈгʼʼ сыртадоʼ яӈгу. Ӈаниʼʼ хибяри лахарёндоʼ пондʼ нидоʼ ӈэдарамбюʼʼ. Помнандоʼ манэʼʼмэдоʼ ӈока, намдавэдо ӈока. 🎁🎁🎀 Таремʼ хусувэй поʼ Салехардахана лимбяʼ ирыхына маркана иленаʼʼ ӈэрмʼ терʼʼ нидоʼ ядабтамбасетыʼʼ. Тикы тарана сермʼ [club129357438|Ассоциация ""Ямал-потомкам!""] терʼʼ минредоʼ. Тедаʼ ӈодʼʼ тарця сава сермʼ нидонзь ӈэдараʼʼ. 🍰Елена Николаевна Окотэтто вахалйʼʼ: - Маняʼʼ ӈаркамбой ненэцяӈэ тюку яляваʼʼ поʼ пэваʼ нерняʼ етриʼ ӈатеваʼʼ. Теневаваʼʼ тюкохона поʼ ямбанʼ нивы манэʼʼмы нинаʼʼ хоӈгуваʼʼ. Лаханако нятынаʼʼ. Ӈопой хардахана илебанаʼʼ ӈодʼʼ няханаʼʼ нива тэворʼʼ. Ассоциацияваʼʼ ӈулиʼʼ тарана сермʼ минре. Тюку яляваʼʼ ӈатесетываʼʼ. Тэри ӈопой яхана ниваʼʼ ӈамдюʼʼ. 🎂🧁Ненэся марʼ терʼʼ хэбидя ялямдоʼ ӈатевэдоʼ. Лохоʼ мюй ёльце панʼʼӈась. Хибяриʼʼ товыць. Тикытоʼ поӈгана таранаʼʼ тараць, хынотаʼʼ хыӈоʼʼӈаць. Хэвы похона ӈарка сояʼʼмаʼ ялэдоʼ ядабтамбавыʼʼ нидоʼ ненадумдаць. Ӈобтоʼ, Мария Савельевна Приходько, нита нерняʼ ӈадимясь. Пыда хэтвы вадида саць мэёць. Маʼʼнисяв, ӈэрмʼ терʼʼ пыхыданаʼʼ сававна лэтрамбабаʼʼнаʼʼ тара. Поӈгаданаʼʼ ӈадибертаʼʼ ненадо нинаʼʼ тамна нерняʼ ӈобкана минребанаʼʼ сероʼʼӈа. Тарця нинаʼʼ сававна нядабаханаʼʼ, масиʼʼ хунаʼ сяхариʼ хусувэй ервоʼʼ лохоʼ мюня ерваӈэ маняʼʼ ненэциенаʼʼ ӈамдёбатоʼ сава ӈэӈгусь. Тарця вади хэтʼʼмахаданда еʼʼэмнянда пон пеедоʼ туибидонзь. Таремʼ сававна ӈэрмʼ терʼʼ нидоʼ Салехардахана ядабтэйдонзь. Ӈани пондоʼ ӈэсондʼ хэвандоʼ нерняʼ лакамбойтаць. 💫💫🎁🧁🍰🙏"
https://vk.com/wall-147614552_6160,"Тюку яляʼ едэй лаханакомʼ манэ”кава”. Падта”ма” ӈули” илека”. 👍📖👇  Тасуʼ явʼ няд, Гыда (Ӈэдя) хардахана ненэй ваданʼ ӈацекы тохоламбада Галина Пияковна Сэротэтто няна” мэкад лаханакомʼ ӈэдабтась. Тарця ненэй вада урокаханатоʼ сертаби”. Манэ”ӈара”, толара”!👍👇 [club147614552|Няръяна Нгэрм - старейшая газета Ямала]"
https://vk.com/wall-147614552_6156,"Ӈатейнаʼʼ, тадриʼ пэӈгудʼʼ💫🏆🏆🏆🥇🥈🥉 [club147614552|Няръяна Нгэрм - старейшая газета Ямала] Ты пэртиʼʼ сянаковаʼ ялэ маняʼʼ ӈэрмʼ терӈэ сяхаринда сывʼ ӈатейнаʼʼ. Тедаʼ мале Ямалхананаʼʼ сяхаʼ пэвамдоʼ мале намдаваць. Ихиня таӈгуʼʼмаваʼʼ.🏆 Сидяӈгахана маниена яʼ падаркана пады: сяхаʼ, ханяна ты пэртяʼʼ пирдыртаʼʼ. Сямянхат нерденаӈэ Надымской районхы Надым маркана маʼʼлёдаʼʼ. Тикахана округнаʼʼ ерв Кубокмʼ матопаӈгуʼʼ. Таремʼ мале XXXLII яӈорэйʼ ӈобтʼ тэваӈгуʼʼ. Таняʼ тодо яхана иленаʼʼ невхы иландоʼ саирмʼ нёданаʼʼ ӈэрмʼ терʼʼ ӈэдалаӈгудʼʼ. Харта ӈодʼʼ тикы ненадо ялямдоʼ ӈатесетыдоʼ. 💫 Тикыʼ пуд вадамбойʼ округнаʼʼ тиӈгывна сянаковаʼ яляʼʼ пэӈгудʼʼ. Ненэйвана тыʼʼ сапоʼʼлана ирыхына хусувэй сиʼʼивхана мэтыдоʼ. Пуровской, Шурышкарской, Красноселькупской районхана ӈэӈгуʼʼ. 🏆 Салехардахананаʼʼ тыʼʼ сапоʼʼлана ирыʼ 25-26 яляхана маʼʼлёдаваʼʼ. Тюку поʼ небой поʼ тотревʼ янаʼʼ терʼʼ сидя яля пирдыртаʼʼ, сянакуртаʼʼ, нидоʼ ядабтамбаӈгуʼʼ. Ӈэрмʼ яʼ някуна сие ниць ирыхына сянаковаʼ ялэдоʼ мэтыдоʼ. Сямянхат пуданаӈэ Тазовской районхы Ӈэдя харадʼ няна 13-14 яляʼ пиркана тыʼʼ пэртидоʼ маʼʼлёдаʼʼ. Пыдараʼʼ ӈаниʼ сянаковаʼ ялэ яʼ падаркана манэʼʼядаʼʼ. 🏆🏆🏆🏆 [club147614552|Няръяна Нгэрм - старейшая газета Ямала]"
https://vk.com/wall-147614552_6151,С ДНЁМ РОССИЙСКОЙ ПЕЧАТИ! 🗞🗞🗞🗞🗞🗞🗞
https://vk.com/wall-147614552_6143,Тарця няна” танява ӈули” сава. 🗞🗞👍
https://vk.com/wall-147614552_6138,"Тасуʼ явʼ няд, Гыда (Ӈэдя) хардахана ненэй ваданʼ ӈацекы тохоламбада Галина Пияковна Сэротэтто няна” мэкад лаханакомʼ ӈэдабтась. Тарця ненэй вада урокаханатоʼ сертаби”. Манэ”ӈара”, толара”! [club147614552|Няръяна Нгэрм - старейшая газета Ямала]"
https://vk.com/wall-147614552_6136,"Недбяʼ еся ӈарамда 💳💶 Едэй 2023 похона Россияʼ тиӈгывна манзаранаʼʼ ненэцяʼʼ недбядоʼ ӈарамда. Ӈадьбята еся нядʼʼмамʼ ӈобтикы ӈарамдамбаӈгудоʼ.  • Лимбя ирыʼ (февраль) нюртей яляхад «материнский капитал» ӈарадмʼ несэймдаӈгуʼʼ. Нердена ӈацекыʼ еʼʼэмня таславы есяʼʼ 65 ёнарʼʼ пирувна ӈокамдаʼʼ. 589,5 ёнарʼʼ ӈэӈгу. Нябимдей ӈацекыʼ сояваʼ няюʼ 779 ёнарʼʼ есямʼ тамбаӈгуʼʼ. Небой поход 86 ёнарʼʼ пирувна ӈокамда. • Ӈацекыʼʼ сояваʼ мальӈгана ӈопой яӈорэйʼ тамбада есяʼʼ ӈарад – 23011 ёнарʼʼ. • Ӈацекэмда 1,5 поʼ пират вадабада не хусувэй иры няʼʼмарпада есяда 8630 ёльцяндʼ ӈарамда. • 140 яляʼ ямбанʼ соявы ӈацекыдоʼ лэтамбадаʼʼ, декретной отпускхана мэнаʼʼ не няʼʼмуванда есядоʼ 383179 ӈэӈгу. Саӈговоць ӈацекыдоʼ ховыʼʼ, яхас ӈацекы соявыʼʼ не есямʼ 156 яляʼ еʼʼэмня 426970 рубльʼ ёльцяндʼ ӈокамдаӈгудоʼ. 194 яляʼ декретхана мэбатоʼ – 530976 рубльмʼ ӈокханда няʼʼмаӈгуʼʼ. • 2023 похона саӈговота неʼʼ, ӈока нюсавэй мядʼ терʼʼ яӈга нядʼʼмаʼ есямʼ няʼʼмаӈгуʼʼ. Ӈардада недвопада есьтоʼ сяӈок ӈэвахад переӈгу."
https://vk.com/wall-147614552_6112,"Тюку яля округна"" Законодательной Собрания' депутатӈэ тарана Тимофей Лаптандер Панаевскан' тэворӈась. 👍 Пыда харад' тер"" ненэцяӈга""на лаханакурӈась. Тасла я""амна сер"" сяхаринда таня пэрӈа"", ӈадьбята нянда товы"" вадетидо хуркари илаӈгана тарана ӈаво"" нямна ӈаць.  Хусувэй хибя хэтван харвана вадамда мэць пир""ӈась.  Тикы' хавна Едэй по' ед' 🎄 сертавы ""Ёлка заботы"" акцияхана таравысь. Теда' Панаевск' тер не ӈацекэн' мядонзэйм' ми""ӈась. Юлиана Сэротэтто ӈули"" ӈуда' терха"" 🎁 🎧 маиць.  Серода тасла""махаданда Салемалан' ӈэдалэяць🚘, таняна ӈани' ненэцие тасла я""амна серк"" инзелеӈгу."
https://vk.com/wall-147614552_6103,"Ямалʼ тер”, ялэй серона” серта”махадана”, сяйӈгава”!🍵"
https://vk.com/wall-147614552_6094,"Теневабцоʼʼ поʼ едʼ 👍🗞 Ӈарка пэвдей ирыʼ пудана яляхана [club129357438|Ассоциация ""Ямал-потомкам!""] «Ямал-нюʼʼнаʼʼ я!» Ассоциацияʼ ӈэвахана мэна [id385757382|Эдуард Яунгад] Эдуард Яунгадхад ёльце сава юнмʼ намдаваць. Пыда вадамʼ лэтрамбади ненэй ненэциеʼʼ саць маябтэйдась. ӈахакуд теневабцоʼʼ понʼ ӈанэкурць пэйдаць.📗📗📗📖 👍 Юн тарця. Сыраʼ А. И Герценʼ нюмамʼ мэта университетхана Мария Яковлевнаʼ падвы книгамʼ «Курс ненецкого языка» ӈадимдевыць. Ӈокдада яланда юрʼʼ ӈэвысь. Тикарʼ ненэй ненэциеʼʼ помна тярць саць тянё. «Ямал-нюʼʼнаʼʼ я!» Ассоциацияʼ ӈэвахана мэна Эдуард Яунгад нядмяць тикыʼ книгамʼ ӈаниʼ яӈорэйʼ сертаӈгудоʼ. Таремʼ ненэй вадамʼ нерняʼ минренаʼʼ тарця едэй падармʼ няʼʼма пиртаʼʼ. 📗 Харта ӈодʼʼ ненэй вадавна ӈадиберта книгаваʼʼ саць тянёри. Тарця маняʼʼ нянанаʼʼ ӈаниʼ ӈарка нядʼʼма ӈэӈгу. Мария Яковлевна ненэй ненэциета едʼ саць ӈарка таромʼ хаʼʼаврамбиʼʼ. Тадриʼ мале хареʼʼ ӈудахаʼʼна няʼʼмаӈгуваʼʼ."
https://vk.com/wall-147614552_6092,"Илам’ ненэся хамзба’нанд ялэд тэри нёд ӈэдарамбю”. Если стремишься к жизни, время не упускай.  [club147614552|Няръяна Нгэрм - старейшая газета Ямала]"
https://vk.com/wall-147614552_6090,Индата пирта - харта иле пир”ӈада. Самостоятельный человек - проживёшь и сам. 👍👍  [club147614552|Няръяна Нгэрм - старейшая газета Ямала]🗞🗞🗞
https://vk.com/wall-147614552_6089,
https://vk.com/wall-147614552_6084,"Нядма Няруй няби ""Сёётэй Ямал"" хыно’’ӈа’’, сёндо’ нюм’ ""Су’’ляко"". 👏👏  Хэй, хэй, хэй су’’ляков Ӈобэй, ӈобэй ядри’’мов... 🎶🎶 [club147614552|Няръяна Нгэрм - старейшая газета Ямала]"
https://vk.com/wall-147614552_6082,"Сёётэй нем’ Екатерина Салиндерм’ яна’’ ханярина теневадо’. Пыда сёмда намдаб’’, ненэць’ тарем’ нись тоса’’ ихинда тара пэӈгу’’. 💃🕺  Нита ня’ , ""Минлей"" ня’ ӈопой манзаям’ минре’’, ӈобкана мэбто’ тамна сёдо мэбесарка’’. 🎤 🎤 [club147614552|Няръяна Нгэрм - старейшая газета Ямала]"
https://vk.com/wall-147614552_6080,Мэбета’’ туӈгос’’ хасава’’ ӈацекы’’.💪💪 [club147614552|Няръяна Нгэрм - старейшая газета Ямала]
https://vk.com/wall-147614552_6073,"Индя ядан’ манзаям’ ниня сертабада минханда пэдаӈгу”. 👍 Человек, не любящий работу, быстро устаёт. [club147614552|Няръяна Нгэрм - старейшая газета Ямала]🗞🗞🗞"
https://vk.com/wall-147614552_6070,"Геннадий Салиндер е’’эмнянда’’ хыно’’ӈа🎤🎤. Сёда харта сава, вадахарт ни тара.🎶💥🎵"
https://vk.com/wall-147614552_6069,
https://vk.com/wall-147614552_6068,Хоба пиделпада’’ не’’. 👍👍👍 От: [club147614552|Няръяна Нгэрм - старейшая газета Ямала]
https://vk.com/wall-147614552_6062,
https://vk.com/wall-147614552_6061,"Надежда Сэротэтто’ сё ёльце хайна, ялэхэ’’ инзелевари то’’олха.🎚 🎧🎵🎶🎼"
https://vk.com/wall-147614552_6059,"Поваʼʼ мэʼʼӈаваʼʼ 👍🤝👇 Луцаʼʼ яляʼ падаркана поваʼʼ ӈарка пэвдей ирыхына ёльцеӈгу. Маняʼʼ ӈэрмʼ терӈэ ӈэрёйʼ сыранда хамʼʼмахад поваʼʼ пяваць. Хусувэй хибяри поʼ ямбанʼ ӈамгэ ненадо серо сертавамда тензебтемби. Ненэй ненэциеʼʼ редакцияхана паднанаӈэ ӈаниʼ тарця ненадо серонаʼʼ таняць.  Тюку поход вадинаʼʼ лэтраванаʼʼ еʼʼэмня ООН ӈадимдевы юʼʼ помʼ пяваць. Хусувэй минренаваʼʼ тикыʼ няюʼ тидхалевы. Маняʼʼ ненэй вадавна паднанаӈэ ӈамгэхэрт серʼ ирманя ниваць ханасʼʼ. Ӈокханда 53 газетамʼ ӈадимдеваць. «Мынико» газетаваʼʼ ӈацекынаʼʼ еʼʼэмня хусувэй ирыхына сертабиваць. Хусувэй сава, вэва сер нинаць ӈэдарамбюʼʼ. Ӈамгэри тарана юнʼʼ малʼ нянда тэврамбинаць. Муноʼʼ тэволаваʼ хавна пыдараʼʼ еʼʼэмнянда мэкад конкурс сертабиваць. Ӈобтоʼ «19 шагов до Нярьяна Ӈэрм» нюбеʼʼӈась. Мядонзэйдаваʼʼ Ямалнаʼʼ Заксобрания депутат Яунгад Эдуард Хабэчевич ӈадимдесь. Нерня хаʼʼамвыʼʼ ӈудаʼʼ тер няʼʼмаць. Ӈани потоʼ тотревʼ тёняна иленаʼʼ нинаʼʼ ненэциеʼʼ округхад, Ензяʼ терʼʼ, Пуровской районхад - пяконаʼʼ хареʼʼ вадитоʼ харавна паднаць, юн ӈэдарамбиць. Лаханакоʼʼ, ваʼʼалʼʼ юрыбадина ниʼʼ ӈаʼʼ. Тамна сававна ненэй вадамдоʼʼ тохолаван харванаʼʼ «Вадаваʼʼ тохоламбиваʼʼ» рубрикамʼʼ нядмяʼʼӈаць. Тамна ӈаниʼʼ юне интернетʼ мутрахана ВКонтакте тола пиръядаʼʼ. Сиднаʼʼ таняна хомбидаʼʼ. Редакциянаʼʼ терʼʼ паднавандоʼ хавна хуркари тарана серкана нерняʼ ӈэсетыʼʼ. Ӈэрмʼ терʼʼ пирдымахана жюрихина мэсетыʼʼ, ты пэртиʼʼ мякʼʼ ӈэдалёрцетыʼʼ, сиднаʼʼ толабада нинаʼʼ ядабтамбасетыʼʼ. Небоʼ мэкад сермʼ пяваць, сяхаӈгав ненэй вадавна ӈадимбермы книгы маʼʼламба пяваць. Акцияваʼʼ тамна минреваʼʼ. Тюку яляʼ пиркана самляӈг юкад вата невхы книгамʼ ховаць. Ненэйвана ненадовна редакцияхананаʼʼ ӈопой паднана няваʼʼ ӈадимясь. Анна Владимировна Яптик мале поʼ вэсʼ нянанаʼʼ манзара. Вадада саць минӈа. Мале ненэй ненэцяʼʼ няваʼʼ сававна теневадоʼ. Ӈамгэ пявы серкананда сяхаӈгарт пуняʼ ни ӈаʼʼ. Тад нерняʼ таремʼ ӈобкана манзара вареваʼʼ мэтаваʼʼ. Ненэй вадаваʼʼ ханярина собʼʼта тара. Тованда похона сензадаʼʼ ӈадаʼʼ. Ӈамгэ пявы серодоʼ пилиʼʼ хайнаяʼʼ. Ӈамгэхэрт сидтаʼʼ нёя табламбюʼʼ. «Няръяна Ӈэрм» редакцияхана тюӈгадаʼʼ, паднадаʼʼ.  «Няръяна Ӈэрм» газетаʼ редактор Марина Ярʼ падвы"
https://vk.com/wall-147614552_6053,
https://vk.com/wall-147614552_6049,«Сёётэй Ямал» ансамбль сён’ инзелехэва’’. 🎤 🎵🎶✨ [club147614552|Няръяна Нгэрм - старейшая газета Ямала]
https://vk.com/wall-147614552_6047,"🗞Тюку си’’ив яляхана пудана газетына’’ сертабива’’. Теда’ Ямальской районхад Яр-Саляхад [id554884791|Евгений Худи] тюсь. Пыда па’’мя санохонанда ӈани’ манэ’’ядась👀. Ненэйвана яля’ падарм’ саву’’ӈась. Ты’ ила’ нямна падвына’’ нянанда ӈани’ сава’’ ӈэвы’’.  Евгений Варьевич тарем’ мась: – Маня’’ «Няръяна Ӈэрм» газетам’ толабадаӈэ нянана’’ ханзер’’ мюсерта’’, ханена’’ халядана’’ нина’’ илевам’ толабаван харвава’’. Ӈани’’ юнхав’’, ерво’’ ила’ нямна ӈэдахав’’ ӈанисэй яхана тола пиръяна’’. Варера’’ ӈэя! 👍"
https://vk.com/wall-147614552_6031,"[club147614552|Няръяна Нгэрм - старейшая газета Ямала] ТЫ’ ИЛМ’ НЁДАНА’’  ⚡Пудана’’ похо’’на мюсерта’’ е’’эмня илека пирдырми сертаби’’. Тандая’ тарця пирдырма Пуровской район’ няна Тарко-Саляхана ӈэвы. «Мюсерта мяд’ тер’’» нюбе’’мы.  ⚡Тюку по’ мале сидндетимдей ма’’люрмы’’. Выӈгана, пэдарахана илена’’ ненэй ненэця’’ таняна мэвы’’: Тарко-Саля’, Халясавэй’, Самбург’, Харампур’, Ханымей’ няд товы’’. Ӈокханда помнандо’ самляӈг мяд’’ тер’’ пирдырмы’’. Хусувэдо’ невхы паӈгада нёдана, ты вадабава’, халям’ ватабава’ манзаям’ минрена ӈэвы.  ⚡Нидо’ сянда’’, нидо’ нядаба илена’’, харто’ вадавнандо’ лаханана’’, ямдо’ мэнена’’ ӈэбто’ таравы’’. Тарця ненэцяри’’ нито’ нерня’ ха’’ма пир’’мы’’.  ⚡Серо теневана’’ тасалкобито’ пуд сямянхат сава мяд’ терӈэ АННА Геннадьевна няби Яков Майлович СЕГОЙ еркарм’ мэтаха’ тэравы’’👨‍👩‍👧‍👦. Пыди’ Самбург’ вымна мюсерӈаха’, 12 бригадахана мэӈаха’. Яков Майлович ӈэсы’ нермбэртяӈэ тара. Сидя ю’’ самляӈг по’’ ямбан’ ӈобкана илеӈаха’. Юкад вата сидя ӈацекэди’: самляӈг хасава, си’’ив не.  ⚡Няхатати’ ӈамгэ’ пирковна Харампур харад’ терха’ Владислав няби Вероника Айваседо хаёвэхэ’, нябимдей ян’ еремэхэ’. Ханымейхад товэхэ’ Равиль няби Светлана Айваседо няхаромдэйм’ ханавэхэ’.  ⚡Тарця’’ мяд’’ тер’’ таняб’’, илма’’ нерняри минда, нёдана сехэрэва’’ сяхаӈгарт’ ни ныклаӈгу’’.😊 📸📸dkmns  [club147614552|Няръяна Нгэрм - старейшая газета Ямала]"
https://vk.com/wall-147614552_6024,"Ныланава яляхана нюкубцм' намдхава""🎧.  Хусувэй выӈгана вадёдана ӈацекы' харта сёда таня. Хыно""манда сер' небяда нянда сямянхат сава вади хэтыби.  Розалья Талеева ""Вы' сей"" группахана мэвы. Теда' Аксаркахана иле, лекар"" мякана манзара. 😊 [club147614552|Няръяна Нгэрм - старейшая газета Ямала]"
https://vk.com/wall-147614552_6015,"Тюку нямда"" тенера""? Тет по' тяхана сё мэти"" пирдырмахана нита нерня' ха""мыцянё""🎙🎙.  Максим Хороля тандая' хыноць🎶🎤 пэвы ненэць', Яр-Саляхана иле. Луца', ненэця' вадавна сё мэ""ӈа🎸🎸🎸. Теда' мэта сёда хаби' вадавна ӈа.👏Инзеледов""!!!💥💥💥"
https://vk.com/wall-147614552_6013,"ПЭДАВА НЕ’’😍😍😍  Санкт-Петербургхана ӈэрм’ тер’’ институтхана тохолкода’’ не ӈацекы’’ пирдырмам’ мэ’’мы’’. Таняна «Лучшая хозяйка очага — 2022» ӈэвы. Помнандо’ си’’ив сядота пирибтя пирдырмы’’. Поӈгнандо’ Татьяна Сэротэтто, Алина Салиндер, Миральда Окотэтто мэвы’’👍.  Тикы пирдырма мат’’ по’ тяхана ӈадимы. Та’ мальӈгэхэт ӈарковна яӈгамдавыдо’. Теда’ ёльце мэнена серто’, хусувэй по’ минредо’. Хуркари тэнз не ӈацекы’’ харто’ иландо’ саирм’ ваде’’мы’’, ембдяродо’, ӈаврадо’, сэдвы ӈамгэридо’ манэ’’лабтавы’’, вадавнандо’ лаханавы’’. Тамна харто’ яндо’, тэнзандо’, мято’ тер’’ нямна теневабцодо’ хэтбато’ таравы’’.😊  Ӈэрм’ тер’’ некоця’’ мал’’ ӈоб’’ пирсавна варедо’ мэ’’мы’’. Няндо’ сырманзь товы’’ няхато’ хуркари иле’’ми ваде’’мы’’, хыно’’мы’’, таравы’’. Миральда Окотэтто «Сихиртя не ню» сём’ мэ’’мы. Сёда яхако’ итрев’ хайнавы, лэ’’эмна хан’’мы.🎙🎶  Пирдырма’ пуданахана манзаидо’ манэсармы’’ тарем’ таславыдо’. ✅Нюртей ян’ Виталина Заровняева туӈго не еремы. ✅Нябимдей – Яна Бети. ✅Няхаромдэйха’ – Миральда Окотэтто няби Аурика Тевлянаут. Ӈани’’ нидо’ ненадумда’’ми ӈани’ ня’’амвы’’, хусувэндо’ харта номинацияда танявы.🎁  Не ӈацекы’’ пир’’ӈадо’! Тохолкова серодо’ нензел’’мана миӈая’’, сенз’’ ӈэя’’.🤗  📸 ИНС сайтхат ханавы’’ [club147614552|Няръяна Нгэрм - старейшая газета Ямала]"
https://vk.com/wall-147614552_6002,"🚁Тиртя ӈанохона мякандо’ тэвавыд’’  🔹Колледжхана тохолкода ӈацекы едэй по’ това’ нерцю’’ мякато’ ӈэдарамбидо’. Тюку по’ ӈаха’’на иленидо’ яӈга тиртя ӈанохона Салехардахад Антипаютан’ ханавыдо’. Ӈокханда сидя ю’’ сидя тохолкодам’ пэмы’’. Ма’’ним, ныланабито’ пуд ӈани’ марад’ ӈэсонд’ тэвраӈгудо’.👍  🔹Тикы нерцю’’ Ӈэдя’, Антипаюта’ тер’’ Новой Уренгойхад Тазовский ӈэсонд’ хан’’мы’’. Пуна мале таняд мякто’ тиртя ӈанохона ханабавыдо’. Тарем’ ӈэдалёрма ӈули’’ хара ӈэвы. Теда’ ненза сехэрэвна харто’ яхандо’ тэвавыд’’.  🔹Сехэры’’ серо нерня’ минрена департаментхана лаханавы’’: - Ӈацекы тохоламбада’’ няна вадам’ тэвраць. Ма’’нисям, ханяӈы’’ тохолкода’’ ӈацекы’’ мякато’ нензел’’мана тэворць нидо пирас’’, нянандо’ хара явна ханаць тара. Ненэся тарця. Ӈадьбята ӈаха’’на ӈэда хардахана илена Тазовский район’ тер тохолкода яӈга тиртя ӈанохона ӈэдара таслэйнаць."
https://vk.com/wall-147614552_5992,Нява’’ нянаˮ падвэмда ӈэдарась👍
https://vk.com/wall-147614552_5978,"🎉🎉🎉Тюку сава вади [id254117851|Марина Яр] соя”ма’ яля’ ед’ падыбина”:  Ила’ саирм’, Ила’ пяныдм’ Таславы хибя’ Намдавэда ӈока, Манэ’’мэда ӈока. Табекохобида Явнандо’ ӈэӈгу’’. Вадита саир’’ Пили’’ ненза’’ ӈэӈгу’’. Вадита хэтыро Ӈэ’ таны’’тарем’ Хамэдамбаӈгуда, Тасламбаӈгуда.  💐Сензан ӈа”, падыбадид явнандо’ хан”ӈая”. Манзаямд етри’ нерня’ минред”! ✍🏻 [club147614552|Няръяна Нгэрм - старейшая газета Ямала]"
https://vk.com/wall-147614552_5947,"Тюку яля’ ненэй ненэцие’’ редакцияхана ӈули’’ сава сер’’ ӈась. Ӈопой нява’’ [id199244430|Анита Яптик] ненадумдаць. Пыда пон нибта ӈод’’ манзара’’, мале манзаямда теневана, тяхасовна минрена, ненэй вадамда мэнена…  Тикы’ няю’ ёльце тарана ненадумдм’ ня’’мась. Анна Владимировна нара’ няна ты’’ ниць ирыхына [club147614552|Няръяна Нгэрм - старейшая газета Ямала] редакциян’ тось.  Нерцюбт’’ Ямальской районхы школахана вы’ тер ӈацекы ненэй вадан’ тохоламбись. Теневабцода тюку манзаяхананда саць таравы’’. Анна Владимировна, варер ӈэя! Вадар мин’’ӈая!"
https://vk.com/wall-147614552_5941,"Ӈарка пэвдей иры' 18 яляхана яна"" тиӈгэвна ""Тёплый день""🌞 акция миӈась. Нюдяко харад"", марад"" тер"" едэй по' яля' ед' ӈуда' тер"" 🎁 ма""ла пир""ӈаць.  Салехарадхана илена не ӈацекы Ариана🧒 ""Полярисан' "" мядонзэйм' ӈани' тэврась. Ханяӈэхэв ӈацекэця едэй похона ня""маӈгуда.👍🏻  Хусувэй яханана"" илена ӈацекы едэй похона🎄 хамбетки🍬🍭🍫, сянако🧸🧸 ӈате. Ӈацекы ӈатенида ня""амбата ёльце маймбаӈгу. [club147614552|Няръяна Нгэрм - старейшая газета Ямала]"
https://vk.com/wall-147614552_5929,"Ёльце сёда сава, тэри хайна!👏👏👏  Аксаркахана илена не хыно""ӈа, нюмда Прасковья Торопова. 🎙Инзеледа"". 🎧 Вынд' тэвна то""олхада"" ӈэӈгуда"". ☔🌦"
https://vk.com/wall-147614552_5924,"✨Яханана’’ невхы сё, ярабц, сюдбабц, хобцоко теневана’’, лаханако вадета етри’ нерня’ минрейдо’. Хусувэй по’ е’’эмняндо’ хуркари пирдырма сертаби’’. Яӈга няндо’ таславы ненадумда’’ми мипи’’. ✅  ✨Нямэхэна ӈэрм’ тер ненэцие серо минрена департаментан’ 11 ненэць’ падрода ӈэдаравысь. Поӈганандо’ мат’’ ненэй ненэця, няхар’’ хаби, сидя тасу’ хаби. 😊  ✨Тюку яля’ манзаидо’ манэсармы ненэця’’ Аксаркан’ ӈэдалёрӈаць. Тасламбвэдо’ тарцясь: хибя «Мастер фольклорного жанра» ненадумда’’ми ня’’маӈгу’’.  ✨Аксарка’ тер’’ мяк’’ товы ненэцие ёльце сававна ядабтэйдонзь. 👍🏻👍🏻👍🏻 [club147614552|Няръяна Нгэрм - старейшая газета Ямала]"
https://vk.com/wall-147614552_5919,"🎶Мэ’’мы сёда етри’ хайнаӈгу…🎼  🎶Ӈарка пэвдей иры’ 16 яля - Семён Николаевич Няруй’ соя’’ма’ яля.  🎼Пыда ненэй ненэцие’’ нердена композитор. Ханяӈы ненэця’’ «Сёётэй тадебяӈэ» вадецетыдо’. Ханя тарця ӈа’’. Падвыда ненэця’’ хусувэй хэбидя яляхана сёӈэ хэӈгадтамбидо’. Мал’’ ӈэрм’ ила’ нямна ӈа’’.  💫Ямал’ яна’’ тиӈгывна, Ензя’ няна, тёняӈы Ненэй ненэцие’’ округхана пили’’ тенеӈгува’’.  👍🏻Сертавы манзаида ненэсянда ӈод’’ вым’ илебтембада хаерако’ то’’олха’’.  [club147614552|Няръяна Нгэрм - старейшая газета Ямала]"
https://vk.com/wall-147614552_5906,"Тюку яля' Салехардахана яӈгумы юне падабавы нидо' тензибтемби"". Ненадовна вадидо ӈопой няндо' нямна ӈэвы"". Игорь Корнелюк няби сита нядабада няда Антон Волошин манзаямди' минреванди' мальӈгана 2014 похона яӈгумэхэ'.🕯"
https://vk.com/wall-147614552_5888,"[id8076509|Альберт Сэротэтто] «Ямальская строганина – 2022» пирдырмахана мэсь. 🐟🥩  ⚡Пыда ты пэрти’’ мякана соявы. Ӈадьбята выӈгы илам’ сававна теневада. Ӈамгэ то’’олха ӈавар’’ ӈораць пэрмава’’ нянанда ехэрабцо ни ӈа’’. Ханюй халям’, ӈамзам’ есьпа ӈахат торомбэй. Пыхыдамда пирдырман’ пада✍🏻 таславэда.  – Мань тикы нерня’ тарем’ тара’’мами яӈгусь. Тюку пирдырмам’ ёльце саваӈэ манэ’’ӈавась. Небо’ си’’ми тэри мядонда’’ӈэ хаӈаць. Тамальӈгана хуркари’’ ва’’лёй’’ таняць. Тикы’’ нини’’ тотрев’, ма’’нидам, ӈани’ хор’’пани сава ӈэдараха. Тарем’ нись тоса’’, си’’ми ненадумда’’🏆🥇, нини’’ нерня’ ха’’авра’’. Нисями, пухуцями, сава нини’’ си’’ми тарабтамбуванзь тоць. Вареми мэ’’ӈадамзь, – Альберт тарем’ лахана.  ⚡Минрена манзаяда ӈока. Сяхаӈгав’ пыда экономистӈэ, юристӈэ тохолковы. Тохолкобита пуд ӈэрм’ тер’’ ненэцие’’ общинам’ «Я’ ервм’» нэсь идевы’’. Нюрте’’э нисяда тикы манзаям’ минревэда, пуна нюхунда ми’’мэда. Ямальской районхана сяхаринда общинада нита нерня’ миӈа. Харта лабкада таня, ӈавар’’ мирдапи. Янда тер’’ ненэцие ӈобаӈгэв’ нядаби. Ӈацекыда вадаби.  Сямян’ ӈамгэхэна пир’’ӈада! 👍🏻👍🏻👍🏻 [club147614552|Няръяна Нгэрм - старейшая газета Ямала]"
https://vk.com/wall-147614552_5865,"🥇 Владимир Пяк Самбург’ тер тандая’ Новой Уренгой’ нямна ӈэдалёрӈась. Таняна ӈэрм’ тер ненэця’’ сянакуць: яркулаць, хано санарпиць, ӈопой яхад няхар’’ мэва санарӈаць, сюрберӈаць.  Пыда яркулавахана Россия’ тер ненэцие мал’’ хаевыда. Тюрм’ ӈокханда 270 мэва ярквэда.🏆 Тикы нерцюй сямянхат ӈокавна тюрм’ ярквы Якутия’ няд ӈэда ненэць’ ӈэвы, тамальӈгана 252 ярквы.👍🏻  Таминда Ямалхана яркулавахана пирта ненэцие ӈани’ хаевыда. Ханярина няхатата ва’’ӈа.💪🏻💪🏻💪🏻  – Мань ю’’ похонани пыхыдами тарем’ тохоламба пявась. Юкад вата си’’ив по’ ӈэсонд’ пирдырмаха’’ ӈэдалёрӈадамзь. Пуна мале сян по’ ныланадамзь. Небой ӈэрё’ ӈани’ пэсь таславась. Тюку сянаковаха’’ сабе’ нидамзь хамеку’’, ханяӈэхэ’’на ярколасетыдм’, тыбкам’ моёпасетыдм’. Нини’’ нерня’ ха’’ма тамна нидамзь тоса’’, – Владимир лахана. 😊  Теда’ Тазовский хардан’ илеванзь хэвы. Ӈэрм’ тер’’ ненэцие’’ сянакубц тамна’ тяха’ минре тасламби, теневабцуда ӈацекэхэ’’ вадета. Сёбар’’ ненэцие’’ мякана манзара пэвы’’. ЁЛЬЦЕ ТАРАНА, САВА СЕР’’! 🔥🔥🔥  [club147614552|Няръяна Нгэрм - старейшая газета Ямала]"
https://vk.com/wall-147614552_5861,"[club147614552|Няръяна Нгэрм - старейшая газета Ямала]              Выӈгана илена"" хусувэй яля' мальцята, паныта ядэрӈа"". Тецьда"" нув""❄ нянандо' ӈамгэхэртарха"" ни"" ӈа"". Ӈоб"" ханьтавахад ехэра"", яля' ямбан' пихина таӈга манзара"".👍  Яр-Саля' тер"" ӈацекы"" 👦👧, хасава""🧑, не""👧 ёря"" ембдяродо' манэ""лабтамби"". Мальцито' таӈга"", паныто' мадавы"" ёльце паской"", манэ""яда""👀."
https://vk.com/wall-147614552_5842,
https://vk.com/wall-147614552_5833,"💫Маня”, Российской Федерация’ терӈэ тодо тэнз ненэцяма”. Тюку яля’ ненадо ялям’ мэ”ӈава”. 💫1993 похона ӈарка Россия’ яна’’ тер’’ ӈопой иӈудм’ мэць едэй Конституциям’ илна’’ паӈгӈэ ня’’маць. Таӈга илевава’’, илма’’ савумдамбава таняд пере’’. [club147614552|Няръяна Нгэрм - старейшая газета Ямала]"
https://vk.com/wall-147614552_5807,"[club147614552|Няръяна Нгэрм - старейшая газета Ямала]     Сё мэта не - Елена Худи😊.  Пыда Ямальской районхана иле, илебей"" ненэцяӈга""на  манзара. Сита яна"" ханярина тенева"", няда таранам' сяхаринда нядаӈгуда🤝.  ""Пчеловод"" сём' ненэй вадавна мэ""ӈа. Инзеледа""🎙."
https://vk.com/wall-147614552_5805,"Ныланава' яляхана сёкоцян' инзелехэва"".🎧 [club147614552|Няръяна Нгэрм - старейшая газета Ямала]  Тюку пэдава не ӈацекы"" Яр-Саляхана тохолку"", ""Мараӈга"" нюбета фольклорной ансамблян' ядэрӈа"". Таняна тара"", сё мэ""ӈа"".  Иринато', хаданато' ила' саирм' нидо' юрыбю"", нерняри' минредо'. Тарем' тара! Ӈули"" пир""ӈадо'.🤗  Ӈарка пэвдей иры' юдимдей яляхана, ""Ямальская строганина"" пирдырма' мальӈгана харад' тер"" ненэцие майлабтамбиць. 😍  Пикцида"" тю""у' илада""!👍❤"
https://vk.com/wall-147614552_5794,"Сёётэй не ӈацекы - Диана Лаптандер🎤. Пыда 8 классахана тохолку. Нюдя ӈэдаханда сём' мэць пявы. Теда' сита тохоламбдаданда Ябтане Няруй тара. Диана, минрена серт' нерняри' минред. Сёр ёльце сава! 🎙🎧🎹  Хайнана сёхонанда Яр-Саля' тер, мядонди ненэцие майлабтамбись. 👍👏"
https://vk.com/wall-147614552_5791,"Тюку яля Салехардахана «Ямальская ярмарка» ӈась. Таня’ тодо яхат харе” ӈавэдо’ мирдампада тоць. 👍🏻 Хусувэй хибяри” ты ӈамзам’, халям’, хуркари паской буркы тэмда пирӈаць. 🗞 Тикы’ нямна нянда” хахаяда яля’ ӈади”манда газетахана падаӈгува”. [club147614552|Няръяна Нгэрм - старейшая газета Ямала]"
https://vk.com/wall-147614552_5789,"[club147614552|Няръяна Нгэрм - старейшая газета Ямала] . Тюку яля' тецьдандо' помна халям', ӈамзам' есьпа ва""лёй"" пирдырӈаць. Приуральской, Шурышкарской, Ямальской районхат, Салехардахад товыць.  🏆Халям' няхатата сававна есьмы - Алла Тайшина, Аксарка' тер не. 🏆Ӈамзам' няхатата сававна есьмы - Альберт Сэротэтто, Яр-Саля' тер."
https://vk.com/wall-147614552_5779,"Ямал' яна"" соя""ма яляʼ ед' [club147614552|Няръяна Нгэрм - старейшая газета Ямала]"
https://vk.com/wall-147614552_5777,"Едэй пона"" това хахаялма. Харад"" мюй"" ӈадя несэйма"". Ханярина хуркари сянакосавэй📿 хады 🎄ӈабтавы"".  💫Теда' пэвдя' помна ядаб"", тэри' ялякоко, яляри"" ялкадарӈа"", ядэсумбава' то""олхари.  📸 Тасий сидяӈг"" ӈамгэ хардахана сертавы""? [club147614552|Няръяна Нгэрм - старейшая газета Ямала]"
https://vk.com/wall-147614552_5775,"Тандаярка Евдокия Тимофеевна Яркина 80 поданда хаясь. ""Мелне"" кружокхана тикы няна е""эмня н,обт' малюрн,аваць"". ""Ямал-потомкам!"" Ассоциация манзаям' пэртя Эдман Неркагы пыда' етя' н,ока"" сава"" вади"" хэтась, Совет старейшин' н,эвахана мэна Борис Шушаков н,обтикы' сейхад' н,эда вади"" мэн,ась. Татьяна Ямщикова нита"" е""эмня"" н,обтикы"" лаханась. Тадкад' тюку минда по тамна сидя' няхаюна' н,арка сояма' ялэди' н,аць. Тикаха' Галина Михайловна Истомина нябиюм' Евдокия Герасимовна Ругина.Пыди' ети' н,обтикы,""сава"" вади мэн,аць."" Тикы"" пуд сава сензяхана сяйн,аваць"", сава серо"" ваден,аваць"", невхы' по"" ивхалпиваць"". Ни""на"" мя""като'  идо"" сава н,эсь хаяць""."
https://vk.com/wall-147614552_5771,"🗞 [club147614552|Няръяна Нгэрм - старейшая газета Ямала]  ❄Мякана миӈава’’❄  💫Маня’’ ӈацява’’ Сидна’’ вадарӈа, Ихид мерець Ханва’’ мяларӈа.  💫Маня’’ тетӈэ Саць маймбива’’, Каникулха’’на’’ Мякана’’ миӈава’’.  💫Мамана’’ ханм’ Маня’’ ти мэ’’ӈава’’, Писо’ ёркахана Ибець ӈамдыва’’.  💫Маня’’ мамакова’’ Сидна’’ ӈатенакы, Нёлеко папакова’’ Пин’ вэдесартакы…  ✍🏻Иван Юганпелик’ падвы  [club147614552|Няръяна Нгэрм - старейшая газета Ямала]"
https://vk.com/wall-147614552_5765,"⛷ Пыхыд мэйрёва’ е’’эмня  ❄Мале ӈарка пэвдей иры миӈа. Сыра ха’’мы’’, салаба ханимя, ялэда теци’’. Сехэры’’ ӈадимя’’, машин’’ ханяримна ӈэдалёрць пэяд’’. Харад’ мюня ӈамдёван ниня харвана’’ ненэця’’ ныланава яляха’’нато’ ламбитаванзь хан’’ӈа’’. ❄Сыранда ха’’ам’’махад таминда ламбитава’ паӈо пэӈга. Теда’ сёбар’’ ненэця’’, ламбитавахана ва’’лёй хуркари пирдырмаха’’ ӈэдалёрӈа’’. Тандая’ Хакасия’ няна Россия’ ё’’ вэкат ӈэда’’ ӈарка пирдырмам’ мэ’’ӈаць. Сямянхат вырэйдо’ таняна мэвыць. Ямална’’ марка’’на ӈобтарем’ ламбидо’ сера’’, пивна тецьдандо’ помна пыхыдадо’ мэйрамби’’. ❄Сёбар’’ ненэця’’ наранда ӈэсонд’ ламбитаӈгу’’, пудана сыра’ ёльцяӈгана ӈэвадаӈгуд’’. Школаха’’на манзарана’’, ламбитава’ секция минрена’’ тохолаванда ӈацекэдамдо’ ӈахакуд пюрць пэрӈа’’. Ламбитаван харвана ӈацекы сабе ӈока ӈэсь ни пэр’’. Хусувэй хибя тецьдахана пихина ханьтаван ни харва’’. Саць вырэйридо’ пирдалембидо’. 🎿Ламбитана ненэця’ ӈудида, ӈэда мэбе’’ӈа’’. Хусувэй яля’ пивна ядэрманда сер’ нылана, пыхыдамда высылпи, ныхытаӈэ сертаби. Ӈадьбята ламбитава ӈули’’ сава сер’’. [club147614552|Няръяна Нгэрм - старейшая газета Ямала]"
https://vk.com/wall-147614552_5763,"✨ Нидо’ нерня’ минрена”✨  📌Российской Север форумхана мэвы илебей ненэцие’’ нямна газетаханана’’ паднаваць. Тюкона ӈани’ тола пиръяда’’.  ☝🏻Нерняри’ ӈада’’!  💫Тамна ӈопой вырэй няна’’ нюм’ – Константин Тэсида. Ӈэдя’ харад’ тер. Ваде’’мыда тарця’’ ӈэвы’’: ханзер’’ инда ядэрабцо ялян’ ӈадимдевыда, ӈамгэм’ сертабавы, хибя’’ сита нядабавы’’.  — Мань сидя по’ тяхана ӈобтикы проектм’ падыбидамзь. Тикы манзаями саву’’ӈадонзь, есям’ недво’’ӈадамзь. Ӈадьбята теда’ форумхана тидхалеӈгодаӈэ тарадм’. Ханзер’’ тюкон’ тэвыв’’? Ӈэрм’ тер’’ ненэцие’’ сянакубц’’ нямна хэбицяко’’ мультфильм’’ «Здоровый Ямал» 🏋‍♀⛹‍♀🤽‍♀ сертадамзь. Школаха’’на тохолкода’’ манэсаръядо’. Ӈанихи’’на ненэй вадавна падван’ харвэян.  💪🏻Няби илека сер’’ми «Малый слёт оленеводов для детей тундровиков». Ты пэрти’’ хэбидя яляхана ӈацекы’’ помнандо’ пирдырмандо’ е’’эмня ӈадимдевы, - Константин лахана. Тикы нито’ поӈгана тамна хуркари’’ иӈудота’’ таняць. Иван Сандрин комикс’ «Ханты монсь» ӈобт’ ма’’лавы, хаби’’ лаханако «аудион’» падыба пявы. Шурышкарской районхана илена’’ харто’ вадавнандо’ лаханако толаба пир’’ӈа’’.  [club147614552|Няръяна Нгэрм - старейшая газета Ямала]"
https://vk.com/wall-147614552_5759,"✨ Нидо’ нерня’ минрена”✨  📌Российской Север форумхана мэвы илебей ненэцие’’ нямна газетаханана’’ паднаваць. Тюкона ӈани’ тола пиръяда’’.  ☝🏻Проектм’ падыбава ни тоена’’!  💫Диана Тайбери ӈули’’ пэдава не, сямян ӈамгэм’ пир’’ӈа. Манзаянда хавна тамна ӈани’’ серода таня’’. Округна’’ илебей ненэцие’’ правительствахана, Приуральской районхана «Ямал-ню’’на’’ я!» ассоциация’ отделенияхана мэ. Ӈадьбята сита «Стратегия лидерства: как написать успешную проектную заявку?» семинаран’ хамы’’. «Российский север» терха’’ «Готовимся к школе» манзаямда ваде’’мы. 2021 похона грант’ еси’’ няд’’мам’ ня’’амвы. Ты пэрта’’ ӈацекы’’ ед’ «Алфавит», «Толыр’’», «По’ ёльць’’», «Мяд’ тер’’» падроко ӈадимдевы. Минренанда минда тарця – тохолкованзь тованда’’ школан’ хамэдамбава. Сертавы табекуда Тазовской, Приуральской, ӈысми’’ ё’’ ня’ ӈэдабтамбида. Тад тованда’’ яляха’’на тамна несэй падро ӈацекэхэ’’ мипаӈгу. — Ӈули’’ нюрте’’э тэри’ форуман’ тован харвадамзь. Пуна си’’ми нядаӈгодаӈэ няби экспертӈэ падаць. Нядаӈговам’ ӈани’ мэнев. Саць ни тоена’’, пэдаӈгахава ханява’’ пэдаӈг’’. Ӈопой’’ хусувэхэт ӈэна’’ ниня нува’’, ханя’ сидна’’ ханда’’ таня’ хан’’ӈава’’. Си’’ни то’’олха няха’’ни проектами минревами ваде’’ӈадамзь. [club147614552|Няръяна Нгэрм - старейшая газета Ямала]"
https://vk.com/wall-147614552_5757,"✨ Нидо’ нерня’ минрена”✨  📌Российской Север форумхана мэвы илебей ненэцие’’ нямна газетаханана’’ паднаваць. Тюкона ӈани’ тола пиръяда’’.  ☝🏻Падна пирпат, падан’’!✍🏻  💫Дмитрий Кельчин лаханава’ мальӈгана харад’ мюй ӈадя сыӈгрёсялмась. Ӈамдёда’’ нида вадита пел нись намда еремоӈгадандо’ ёльце инзелець. Ӈобкарт вадам’ хато’ хэвнямна ӈэдараван ниць харва’’. Вабцада хубна сось. Ненэся хэтабадида явнандо’ хан’’ӈаць. Пыда тандая’ падна пэвы’’. Ӈэрм’ тер’’ ненэцие’’ нямна мале ӈока иле’’мям’ падвысь. Ханзер’’ тарця манзаям’ пявамда, хурка «лахацяӈг» тапхалӈгавамда няна’’ ваде’’ӈась.  — Едэйвана падна пэвы няха’’ни’’ мандадм’: ӈокавна толаӈгурӈада’’, тикахана паднава серкана мел’’ ненэцяндрев’ харта ненадо сэдырта’’ хоӈгуда’’. Хусувэй ненэць’ няхаданда яӈга, инда ядэрабцо’’ несэй’’. Ӈадьбята теневана’’ няхатата’’ тэри тоходанада’’, сиддо’ саць нёда’’ хэтакус’’, харта’’ сехэрэмда’’ нёдада’’. Сидда’’ табекохона нядабаванда нядамда’’ пюрӈада’’. Газетаха’’на, журналха’’на падвыда’’ ӈадимдемба нёда пин’’. Теда’ маня’’ илам’ нерня’ минренаӈэ тарава’’, тад тованда’’ ялэна’’ нядана’’ пере’’. Ямда’’ сяӈара’’, - Дмитрий Кельчин табекуда хэтась.  [club147614552|Няръяна Нгэрм - старейшая газета Ямала]"
https://vk.com/wall-147614552_5751,"✨ Нидо’ нерня’ минрена”✨  📌Российской Север форумхана мэвы илебей ненэцие’’ нямна газетаханана’’ паднаваць. Тюкона ӈани’ тола пиръяда’’.  ☝🏻Табекохо’’ инзеледа’’!  💫Нидо’ нерня’ минрена’’, блогер’’, юне тэволана’’ ханзер’’ илаӈгана ӈадиберта тоенана серодо’ пирдалембидо’, индо’ ядэрабцо няхато’ «Арктический вызов». 10 из 10» Российской Север форумхана ваде’’мыдо’. Некоча Окотэтто ма’’нисяв общественной манзаям’ пэрма саць нензел’’ ни ӈа’’. Мэёри хибяри пирдалемба пир’’ӈада.  — Мань программной директор’ нядаӈгодаӈэ тарадм’. Тетимдей по’ форумхана мэдм’. Тюку по’ манзаина’’ тасламбавана’’ ёльцяӈгана вадами мин’’ӈась. Няха’’ни лаханадамзь, илебей ненэциена’’ экспертӈэ хэбто’ серо’’ӈа’’. Пыдо’ теневанадо’ тянё вуни ӈа’’, ӈадьбята тандая’ тю’’у’ минзь пявы нидо’ тохоламба харто’ пиртыдо’. Нермбэртя ӈамгэхэвм’ вэнзер’’ мэбта ӈод’’, пинбата ни тара’’, ханяцей’’ няд’’маӈэ мэ’’ӈамда, яля’ няю’ ӈэда серк’’ нида тидхалембая. Нина’’ нядабабна’’ сава, тикахана ненэць’ нерня’ минзь сейда ни пинаӈгу’’. Сей пинва вэвада яӈгу, хэвхананд мэна’’ нид сит нядабаӈгу’’ – нёдана сехэрэр ненза ӈэӈгу. Вадёдана’’ ӈацекэхэ’’ мандадм’: «Пилютара’’ яӈгоя! Тохолкуда’’! Толаӈгуда’’! Ӈарка нита’’ муӈг’’ инзеледа’’, тарця табеко ӈамгэхэрт толаӈгобцха’’на нида’’ хоӈгу’’!», - Некоча Окотэтто’ вадамда тарем’ ёльцедась. 👍🏻👍🏻👍🏻👍🏻👍🏻  [club147614552|Няръяна Нгэрм - старейшая газета Ямала]  📸dkmns ВКхад ханавы"
https://vk.com/wall-147614552_5745,"✨ Нидо’ нерня’ минрена”  💫 Салехардахана «Российский Север» нюбета форум ӈась. Россия’ тиӈгывна ӈэда ёхот илебей ненэця’’ ӈобт’ ма’’люрӈаць. Похо’’ ӈобтикы ненэцяри’’ нисеты’’ тур’’. Тоб’’нандо’ мале ӈанисэй манзаям’ минресеты’’. Ханяӈы’’ нядаӈгодаӈэ тарасеты’’, ӈани’’ нидо’ тохоламбадаӈэ, серо тидхалембадаӈэ.  👉🏻Сиддо’ тохоламбадаӈэ Ямална’’ тер’’ тараць: Некоча Окотэтто – «Ямал-ню’’на’’ я!» Ассоциация’ илебей’’ ненэцие’’ совет’ ӈудандана, нюдяко ӈацекэхэ’’на манзарана не, Иван Сандрин – Ямална’’ Законодательной Собрания’ тю’’у’ миндя ненэцие’’ парламентхана мэна, Диана Тайбери – Аксаркахана лекараӈэ тарана, Константин Тэсида – информатикам’ ӈацекэхэ’’ вадета, компьютерм’ теневана, Дмитрий Кельчин – Салехард’ тер паднана, юне тэволана. Мядоманзь турмы’’ тюку’’ нидо’ пон’ тенеӈгудо’. [club147614552|Няръяна Нгэрм - старейшая газета Ямала]"
https://vk.com/wall-147614552_5744,"☝🏻Тюку яля' ӈарка пэвдей' иры' самлянзимдей яляда. Невхы' похона маня"" тохолкована'' маляӈгана ӈарка ялясь - СССР' Конституция' ялясь.  💫Тамаляӈгана Союзхана илеваць. Юкад вата самляӈг республика ӈоб хэвхана илець. Яна' сяр"" нимня ханяри ӈэдалюрць пирӈаваць, нина'' поӈгана поёна'' сава ӈэсь илеваць.  💫Ӈари"" теда' несэй илаӈгана илева'', ява'' ӈани' несэй. Невхы илма"" маня"" тенева"". [club147614552|Няръяна Нгэрм - старейшая газета Ямала]"
https://vk.com/wall-147614552_5741,"[club147614552|Няръяна Нгэрм - старейшая газета Ямала] Ямалʼ ириʼ янаˮ тиӈгывна ӈэдалёрӈа. ❄️❄️❄️❄️❄️  ❄️Тандаярка Нядаӈгарданʼ тэвормы. Ненадорка еся  ханмда манэць, ӈацекыˮ ёльце маймбавыˮ. 🤗🤗🤗🤗🤗  🤝Окотэтто  Коля няби Вова Нарехэд буранахана Ӈэрмʼ иримʼ манэˮманзь мерета буранахана товэхэʼ.👍👍👍👍👍"
https://vk.com/wall-147614552_5737,"🌅Хубтахана  ❄❄❄❄❄❄❄  Лемзортана хады Нохо савамʼ мэта Пирибтякораха, Сарпяʼ ядхана Сыраʼ парандэй Хохорэйʼ торха. Хойʼ сюмбʼ ниʼ Яляʼ сэвʼ тарпыˮ, Хуркавна илебнаˮ Вэдепадараха Сюнраха нумʼ, Нумʼ сюрхал Вэнʼ мадабтэвˮ Тэлаӈгодараха, Тэбкадарта паё Мадорˮ тяхана Малкода няваˮ Сюдабтырмонда. Хорти вэнеко Тыда танаба, Ябти тёрамда Ӈэдабтавононда, Мядмʼ сюреле Тынаˮ сюрнимʼ, Ярколанаханаˮ Сававна ялэма. Хубта ядэръинаˮ Тедаʼ пявандаваˮ. Сава нинаˮ мятʼ Мядоˮмаваˮ тома. ❄❄❄❄❄❄❄❄  ✍Надежда Салиндерʼ падвы [club147614552|Няръяна Нгэрм - старейшая газета Ямала]"
https://vk.com/wall-147614552_5732,"💫Тёняӈы нина’’ ил’  ✍🏻Ӈарка я’ юн  👍🏻Ӈарка манзаям’ пэрмы нява’’  💫Татьяна Ивановна Канюкова носиндалава’ ирий’ сидя ю’’ самлянзимдей толыркана си’’ив ю’’ самляӈг помда ядабтась. Округна’’ этнокультурной центрхана манзара ня’’мы, сава теневана нида, перенида е’’эмнанда ихид’ минда вади хэтаць.  🎶Российской Федерацияна’’ юнета культура’ манзарана, Саляхана «Маймбава» ненэцие’’ ансамбльм’ ӈадимдевы не, небя – тюку вада’’ мал’’ ня’’амнанда ӈа’’.  💫Ӈока по” ямбан’ «Маймбава» ансамбль’ ӈэвахана мэвы.  👍🏻Теда’ ансамбльхана нюртей таравы’’ хибяри’’ ню’’, нюто’ ню’’ мале тара’’. Пыда ӈод’’ нюта’’ ню’’ тара’’, тарця сер’’ хадандо’ сейм’ маймбтемби."
https://vk.com/wall-147614552_5725,"❗Ненэй ненэця”, хаби”, ӈысма”, тасу’ хаби”, ӈани” тэнз мэта” «Ямальский диктантм’» падыби”. ✍🏻 Ямал’ яна” нямна теневабцудо’ ӈадимдемби”.  👍🏻Ханяӈы” нина” интернет’ мутравна паднавы”.✍🏻   [club147614552|Няръяна Нгэрм - старейшая газета Ямала]"
https://vk.com/wall-147614552_5721,"✍️Хабиˮ вадавна паднана Геннадий Павлович Кельчин ӈарка пэвдей иры 2 яляʼ 65 поданда ханда. Ӈадьбята сава нитаˮ еˮэмня выставкамʼ сертавы. Горнокнязевск хардакохона ӈобтʼ маˮлёвыˮ.  💫Иланда ямбанʼ сертабавы ниʼ инда ненэцяӈгˮ манэˮлабтамби. Вадавнанда, хусувэй хасава ниʼ иняда танябта тара.  📚Тикыʼ хавна пыда луцаʼ вадахад хабиˮ ваданʼ лаханако падыби. 👏Еˮэмнанда товы ненэцяˮ ӈока сава вади мэˮӈаць. [club147614552|Няръяна Нгэрм - старейшая газета Ямала]"
https://vk.com/wall-147614552_5718,
https://vk.com/wall-147614552_5717,"Налто тюку яля' нылана. Ныла""махаданда ӈани' танырманзь🦌, ервамда нядаванзь ханда.🐕  Вэнеко - тикы ты пэртя сава ня. Хурка вэва нум' ӈэбта ӈод"", ӈоб"" малкода' хэвхана мэ. Ёнар"" ты"" мандалм' ӈопой мадхана ма""ла пир""ӈада. [club147614552|Няръяна Нгэрм - старейшая газета Ямала]"
https://vk.com/wall-147614552_5712,"🌲Лесной диалект🌲  💫Выӈкай диԓм нятапи”  💫Ямалханана выӈкна диԓина” нешаде” нятапитуӈ. Пюԓ дяхана ӈайта Ӈеԓм’ чеԓ” дет тонԓюта управлении’ по”тахана нешади” мэт выӈкай дилант таԓана” ӈамыку” тэмташту. Тайня чикитоӈ каԓитана”, ты” падиԓта”, пеншихина мэна” нешаӈк миштутуӈ. Таньше нятакома хома - выӈкай дилант ӈука ӈамы таԓа.  💫Чуки похона Пюԓ дяхана выӈкна диԓина” нешади” ӈамыкоты” шича дю” шитчет’ миллионхат ва᾿та вешахана” тэмтаӈаш”. Таԓям’ маня” Ямалханана чуувна диԓина” нешаде” окружной программамна ""Защита прав и законных интересов коренных малочисленных народов Севера"" нятапитуӈ. Нешаӈк мичиԓпёта” ӈамыко” окружной бюджетхат’ мимытуӈ вешахана” тэмташтутуӈ”. Тухис, прашин, кэԓ, электрогенератор, поӈка, латку”, бензопила - ӈай ӈыди” выӈкай дилант таԓана” ӈамыку” по”тахана Ӈеԓм’ чеԓ” дет тонԓюта управлении’ тэмташту. 💫Няймы шаӈкмян ӈамыко’ шан՚ пуӈ мэмата срокта тадя. Электрогенератор՚ хампԓянк пон тасԓамы, прашиным нешиӈ шича поӈ мэтӈата, бензопила - чет’ поӈ тунԓы. Чикиӈ таԓьнямна таԓьшам ни няман. Выӈкна диԓина” нешаӈк мичиԓпёчитоӈ чет᾿дяӈкня тэмс ӈамыку”. Четаӈ мята чеԓ” ӈука ӈайта нешаӈкна дилант таԓана” ӈамэ” каԓи лапкахат тэмташ миԓиӈа”, нешиӈ кусамы ӈамым тэмтанаӈа. Таԓям таньше нятакома выӈкна мансԓанахана хома. 👍🏻👍🏻👍🏻👍🏻👍🏻👍🏻"
https://vk.com/wall-147614552_5704,"✨Тюку яля’ Ӈэрм’ тер’’ серо минрена Департамент’ манзарана’’, Тазовский районхад товы ерв’’, Ямальской, Тазовской район’ тер’’ Ямальской многопрофильной колледжхана ма’’лёвы’’.  ✨Пыдо’ тохолкода ӈацекы лахана ня’’мы’’. Е’’эмнандо’ ӈадимдембада еся’’ няд’’ми’’, общежитиеха’’на илевандо’ нямна табековы’’. ✨Ӈацекы’’ тасла я’’амна серодо’ ваде’’мы’’, хонарковы’’. [club147614552|Няръяна Нгэрм - старейшая газета Ямала]"
https://vk.com/wall-147614552_5701,"Тюку ненэця"" сырэй ёто"" ня' мюсевандо' сер' Салехард' хэвувна хан""ӈа"". Теда' Зелёный Яр' няю' ямдаванзь пэръядаць. Тикы харад' хэвхана наранда ӈэсонд' минаӈгу"". — Мань ӈопой не нюми. Ӈарка хасава нюми нябимдей классахана Аксаркахана тохолку. Нюдяюм' хасава нюни си""ив поданда ханда, теда' хаданда мякана мэ, — Яна Кондыгина лахана. Сэр"" мальцям' мэта не ӈацекэця луца' вадавна лаханаковысь. Небяда тарем' мась: — Ӈаха', луца' вадавна лаханаку. Мультикха"" сыртаханда тохолавэда нидаӈа"". Ханяӈы хаби' вада хамэдамбида, ханяӈы хэтыбида. Таремгава' мякана ӈоб"" харна"" вадавнана"" лаханасетыва"". Ты манэ""ӈаваць, ӈаябарӈаваць, сяйӈаваць. Тэри' савасей! 👍👍👍 [club147614552|Няръяна Нгэрм - старейшая газета Ямала]"
https://vk.com/wall-147614552_5699,
https://vk.com/wall-147614552_5698,"Ныланава' яляхана ""Мэбета"" сён' инзелехэва"". ""Вы' сей"" тер"" сё тэри хайна"", им' савумдамби"". 😍"
https://vk.com/wall-147614552_5690,"Тюку яля' ""Вы' сей"" фольклорной группа ӈарка соя""ма' ялямда мэ""ӈась. Сёхо"" инзелеванзь товы ӈули"" ӈокась. Ненэця"" мал"" маймбиць, нидо' манэ""ӈаць.  Минрена манзаяра"" етри' нерня' миӈая [club147614552|Няръяна Нгэрм - старейшая газета Ямала] . 🎶🎙"
https://vk.com/wall-147614552_5685,
https://vk.com/wall-147614552_5682,"Теда' Юрий Неелов' музейхана ты пэрти"" серо нерня' минрена"", ассоциация ""Оленеводы мира"" тер"" манзаидо' таславанзь ма""лы"". Якутия', Бурятия', Чукотка', Таймыр', Ненецкой автономной округ', хаби"" ё"" няд товы"".  Тюкохона носиндалава' иры' 27 яля' ӈэсонд' мэӈгу"".  Тамна тюку яля' Салехард' хэвувна мюсерта"" ненэцие"" мяк"" ӈэдалёрта"". Хуняна ""Вы' сей"" концертан' ядэрта""."
https://vk.com/wall-147614552_5679,Сёётэй нинаˮ олимпиадамʼ падыбавы ӈацекыˮ еˮэмня хыноˮӈаць.🎵
https://vk.com/wall-147614552_5676,"Подведены итоги форума  ""Российский Север"" и награждены победители грантового конкурса. 👍  – Я получил грант на реализацию проекта ""РобоКомп"", чтобы научить школьников села Питляр программированию и робототехнике. Благодарен этому форуму, что дал возможность развивать свою идею, – сказал Александр Сязи."
https://vk.com/wall-147614552_5674,"✍️Салехардахана ӈэрмʼ терˮ ненэциеˮ вадаˮ, ӈэрмʼ янаˮ невхы илаʼ нямна олимпиадамʼ мэˮӈаˮ.  ❄️Тюку поʼ ненадовна нюмдевэдоʼ - Арктическая олимпиада.❄️  💫Ӈацекыˮ ханярид товыˮ. Сидя яляʼ ямбанʼ сертавандадоʼ ӈока.  ✍️Теняна нердеʼ паднаваʼ теневабцудоʼ хорпавыˮ. Тикыʼ еˮэмня луцаˮ вадахад ненэй ваданʼ хэбицяко лахарёмʼ падыбавыˮ. Яляʼ ерʼ пуняна И.С.Шемановской нюмамʼ мэта музейхана мядоˮмахадандоʼ юнʼ падармʼ падыбавыˮ.  👍Таремʼ падна, вадамʼ мэць теневабцудоʼ ӈадимдембавыˮ.  💫Сидтоʼ тохоламбадаˮ ӈаниʼ манзаясиˮ нивыˮ хаюрˮ. Еˮэмнандоʼ яӈга  илека серˮ танявыˮ. [club147614552|Няръяна Нгэрм - старейшая газета Ямала]"
https://vk.com/wall-147614552_5667,"Теняна сёётэй нина"" ӈэрм' тер"" нито' е""эмня сё мэ""ӈаць, тарабцодо' манэ""лабтаць.  Надежда Сэротэтто ӈани' тикахана мэсь. ""Сядотако"" сёда тэри хайнась. Нянда"" сён' ӈобтикы инзеледа"". 🎤🎶🎼😍😍😍 [club147614552|Няръяна Нгэрм - старейшая газета Ямала]"
https://vk.com/wall-147614552_5657,"КДЦхана сё мэтаха"", таранаха"" сыртава"". Ненэця"" харто' ембдяродо' сервы"". Товы ӈули""  ӈока, зал ӈарханда пан""ӈа."
https://vk.com/wall-147614552_5654,"В Салехарде начал работу молодёжный форум ""Российский Север"". 🤗  Участниками стали 100 молодых представителей народов российской Арктики и Дальнего Востока из 23 регионов.  Это молодые ученые, ремесленники, общественные деятели, языковые активисты, этноблоггеры.  В течение четырех дней они будут вовлечены в работу четырех треков и развлекательно-экскурсионную программу.  Участников форума ждет образовательная программа по четырем направлениям: ✅Молодежное предпринимательство ✅Сохранение и популяризация языкового наследия ✅Гостеприимство в Арктике ✅Молодежное лидерство  Во время панельных дискуссий обсудят актуальные вопросы развития этнотуризма, сохранения языков и культуры коренных народов, узнают секреты качественной проработки грантовых заявок."
https://vk.com/wall-147614552_5652,"Шодюта” ӈашки” поӈкнатуӈ мянаԓяш”👏🏻💫 🌟 Пюԓ дяханана ӈай деты кынута”, шодюта” ӈашкиуди” ӈычимя”. Таԓкахана Неԓм’ чеԓ нешади” кынсу” нямна ӈайта - шодюта” ӈашкиуди” дет тасԓамы ""Снегирёк"" нимита фестиваль мэӈаш”. Чике манԓе дючимты конкурстуӈ. Кынуш мянаԓмантуӈ мэты шанат каԓтыхит мэна” ӈашки” тоӈаш”. Пюԓ дяхана диԓини” камна Надымхат мэна” фестивалян тоӈаш”. Ӈопшеԓы дюԓкат ва’та шича ӈашки” Снегирёкан ӈомаш”. Шича дю” хампԓяӈк каԓьтуӈ кынута” ӈашки, хампԓяӈк дяӈкня ансамбль. Пиԓи нючаудитоӈ - хампԓяӈк потуӈ. Кукиты” неԓьчеэй таԓьша фестивальхана, нюка нешади” шакты кынуматуӈ. Чикехана ӈотнаӈ дёԓьше хомана кынуӈа”. Ӈашкиуде” шичитуӈ мян няханатоӈ чет’ номинацихина мянаԓяш”. Мэмытуӈ кынсатоӈ чупей Неԓм’ дяхана диԓина” кынсу” патпёчи” патмы”. Кукят нешаӈ ватамана кынуӈаш”, кукят - ԓусаӈ ватамана. Куше кынумамтуӈ мандемы” жюри” маньшту”, кынумы” ӈашкиуде” тотуӈ шодюӈа”. Дют поӈ дямпны фестивальхана ""Снегирёк"" шанат ӈашкиуди” кынуштуш”. Чуки похона ӈупчики пиԓи хома, шодюта” ӈайши ӈука ӈашки” каамдят”. Вильта” номеротоӈ Гала-концертхана ӈычимчейтоньш. Фестиваль ""Снегирёк"" шанат дяхат мэна” шодюта”, кынумам чедимяна ӈашкиуди” ӈопт ӈомштомаӈ мэт шеԓтамы. Нетуӈ куше кынумам маныдешь тохоташтомантуӈ мэт, деты кынсу” намташтомантуӈ мэт. Таԓям ӈашкиуде” майпёшь чики конкурсан мянаԓмантуӈ мэты тошту”. Фестиваль хитай. Шодюта”, хомана кынуш ӈайван кааммы” ӈашки” тотуӈ патԓу” -диплому” нямаԓя”. Надымхат томы” ӈашкиуде” дют мян ӈайвахай мести” канаӈа”. Снегирёк фестиваль пиԓи ӈаԓка мячисэм - Гран-при Тамара Кукушкина няамӈата. Чикиӈ камна пыта хомана кынуманта де’эмня шича ӈайвахай местам канаӈа. Не ӈашкиуде дёԓьше шодюӈа. Тамара няхаԓ похонанта кынуш чепьмай. Маньшту, немядюм Анна Кукушкина шита кынуш, сценахана хомана мэш тохоԓаӈаш. Фестиваль ӈаԓка наградам нямаш не ӈашкиуде хомана майдят."
https://vk.com/wall-147614552_5651,"Участники молодежного форума ""Российский Север"" пересекли Полярный круг ""Аргиш дружбы народов""😊"
https://vk.com/wall-147614552_5648,"ЕНСЯ’ ТЕР’’ нина’’ юн толада’’📖  🥇Хор’’ иры’ пудана яляхана ТАЙМЫРХАНА ӈэрм’ тер’’ ненэця’’ харе’’ тэнзато’ пирдырмам’ мэ’’ӈаць. Районна еръй хардахана, Дудинкахана ӈацекы’’ ӈобт’ ма’’лыць. Сидндет ю’’ си’’ив ӈацекы’’, си’’ив команда’’ пирдырӈаць.  🥇Пыдо’ помнандо сян яля’’ ямбан’ сянакуць, мэбетидо тасламбиць. Самляӈг сянакова’ тэнзха’’на пыхыдадо’ хорпиць. Хано’’ санарпиць, ярколаць, тубкам’ моёпиць, сюрберӈаць, ӈопой яхад няхар’’ яӈорэй’ санарнаць. Пирдырма’’ ЕНЗЯ’ ТЕР’’ юнета ирина’’ Хансута Харнавич Яптунэ тен’ е’’эмня сертавыць.  🥇Хасава ю’’ – ю’’ самляӈг подо’ ӈэда ӈацекы’’ помнандо’ ныхыдо’ хорпиць. Сян яля’’ ямбан’ ва’’лёй хуркари’’ ӈэвы’’. Тикы’ хавна ӈаркамбой ненэця’’, колледжхана тохолкода’’ ӈобтикы пирдырӈаць.  🥇А. Кизим’ нюбета сёбар’’ ненэцие’’ школа’ команда нюртей местом’ ня’’мавы’’, нябиюм’ Носок’ школахана паднана’’ ханавы’’. Усть-Порт харад’ тер’’ ӈацекы’’ няхаромдэйӈэ еремяць.  🥇Тикы пирдырма’ пуд няхатато’ мэбетидо’ Красноярск’ март’ ханда’’. Таняна ӈани’ нито’ помна ныхыдо’ хорпаӈгудо’. Елена Ямкина’ падвы"
https://vk.com/wall-147614552_5644,Сегодня в г. Салехард МАУК «ЦКИС» «Геолог» проходит турнир по рукопашному бою спортивно-патриотической направленности.🤼‍♂🥇 Тюку яля' Салехардахана пирдырма миӈась. Илебей ненэця’’ помнандо’ таромам’ мэ’’ӈаць.
https://vk.com/wall-147614552_5633,Тосада″!❄
https://vk.com/wall-147614552_5631,"Ненэй ненэциеˮ газета’ редакцияхана [club147614552|Няръяна Нгэрм - старейшая газета Ямала] минрена манзая👍🏻👏🏻🗞🗞🗞 💫Сяхариʼ редакцияханаˮ пилиˮ мядондаˮ танясетыˮ. Тюку сидяӈгахана ненэй ненэцие нидаˮ маниедаˮ.👇🏻 💫Ханяӈыˮ манзаравандоʼ серʼ, ӈаниˮ ӈамгэхэв серодо’ таславанзь тюӈгаць.🗞🗞 Тарем’ манзаяханана” хуркари сава ненэцие ядабтамбива”, лаханако няˮӈаваˮ, сидтоʼ нядмяць газетава” сертабива”. 👍🏻👍🏻👍🏻👏🏻"
https://vk.com/wall-147614552_5628,"Ненэй ненэця″ , тюку тандая' 👍🏻Няръяна Маркад ӈэдаравэдо’. Толара″. Мэкад ӈэвы.👍🏻👇🏻 👉🏻 Пилютадо’ яӈговы 💪🏻 Округна’’ краеведческой музейхана манзарана’’ ӈэрм’ яна’’ невхы ил’ нямна ӈока ӈамгэм’ тенева’’. Нядандо’ хуркари ехэранам’ намдорцетыва’’, ханзер’’ невхы похо’’на’’ яханана’’ илевы’’, хурка мэкад’ сер’’ танявы’’. Хахаяда яля’ музейна’’ сайтхана Илья Константинович Вылка’ падвым’ ходамзь. Пыда маня’’ яханана’’ яв’ нямна ӈэдалёрмы’’ ненэцие’’ нямна паднавы. Тикы манзаямда’ маня’’ нява’’ 1949 похона Географической общество’ этнографической секция’ ӈэрм’ отделкана манзарана’’ ма’’лёван’ падвэдась. Падвэхэнанда Илья Константинович ваде’’ӈадась, ненэй ненэця’’ ямгана сидя юр’’ по’’ ямбан’ ӈано мэць ядэрмыць. Яв хуркари ӈэсеты, сяхари’ таня’ нин тарпаӈгу’’. Тыко Вылка’ вадавна, нертей ямгана ядэрта, пилютяда яӈгода - Ӈаӈэт Хасава ӈэвысь. Итя Ӈабтеня выӈгы ненэць’, пыда ХVIII век’ пиркана еркы похо’’на илевысь. - Итя Ӈабтеня ямгана ядэрць теневана хасава ӈэвысь. Ӈарка яхана Юшарской шар’ вархана илевысь, таняд Шарапов кошка’ ӈэсонд’ тивтей’ тэводась хане тэвормысь. Нядаӈгодида ю’’ хибяри’’ ӈэвыць. Ям’ серо сававна теневана ӈэвы, хэвхананда ядэртида тохоламбавы. Пон’ Ӈаӈэт Итя Ӈабтеня ямгана яв’ ӈаном’ мэць ядэрмысь. Ӈэдалёрманда сер’ хыно’’мы ӈэсеты… Пудана ӈэдалёро’’махананда Ӈаӈэт салабаха’’на (салаби’’ поӈгана) юнси’’ юхувысь. Ӈаӈэт Хасава яӈгу’’махад тамна ӈопой я’’авлада явмӈгана ӈэдалёрта Вылко Матвей ӈадимысь. Пыда ӈод’’ Итя Ӈабтеня ямгана, Ӈаӈэт сехэрэвна ханевы. Хусувэй ядэрмахананда сава ханесэйм’ тэврамбавы. Ӈобаӈгуна Едэй Яхана ханеванда сер’ яв’ няна яӈгумы. Илья Константинович’ вадавна, ненэцие’’ поӈгана ӈока сава юн’’, сава вада’’ Пыя Ӈарка нювм’ нюбета’ нямна ядэрмыць. Пыя Ӈарка ӈоб’ тарем’ пилютада яӈговы, саць я’’авлада, нямбара ненэць’ ӈэвы. - Сэвда - па’’мя’’, енерпата ӈэдарада яӈговы. Таняна илена’’ хибяри’’ ӈамгэхэрт пилютам’ ехэранаӈэ нюмдебидонзь, - тарем’ Тыко Вылко паднась. Падвы манзаямда Тыко Вылка тарця вадаха’’на’’ ёльцедась: - Мань ӈацекы’ ӈэван’ мальӈгана, Максим Пыреркам’ теневадамзь. Пыда нямбара, пирця’ вэсакось. Тамальӈгана мань няданда ӈока вади намдорцетыдм’, хурка’’ пилютядо’ яӈгода’’ ненэця’’ яханана’’ танявы’’, ханяӈы’’ хуркари’’ нумгана ханеванзь тарпорцетвы’’. Александра Максимовна Пырерка, Максим’ не ню, теда’ Едэй Яхана иле. Ӈока вадам’ Максим’ нямна няданда намдсетыдм’. Тыко Вылка’ тарця манзаям’ музейхана манзарана’’ нина’’ ховыць. Нерня’ ӈод’’ округна’’ илаӈгана танявы мэкад’ серо хомбая’’, няна’’ тэврамбая’’.  Автор: Юлия Талеева’ падвы Сидяӈг: Ю.Талеева’ ӈэдабтавы"
https://vk.com/wall-147614552_5622,"☀Невхэхэт манэць интернатхана илена’’ ӈацекы’’ илесь ё’’ теда’ ӈарковна яӈгама’’. Сямян илаӈгана тарана ӈамгэдо’ таня. Тикахад мюйдо’ таӈгококо’’, ядемби’’, яля’’, сомбой’’. 👍🏻  Ӈацекы’’ тамна сававна илевандо’ е’’эмня харто’ проектадо’ сертаба пир’’ӈа’’. Тарем’ Панаевскхана ӈэда школа’’ тер’’ хусувэй по’’ проект’’ пирдырмам’ мэ’’ӈа’’. ✅  ☀Нара’ няхатата саваӈэ «Play room» проектм’ тэравыць. Интернат’ тер’’ ӈацекы’’ Ольга Яптик, Анастасия Хороля, Алёна Хороля, Елизавета Сядай нюдяко нито’ е’’эмня проектм’ серта таславы’’. Сиддо’ тидхалембададандо’ ӈацекэхэ’’на манзарана не Екатерина Яптик👩‍🦰 таравы. Пыдо’ теда’ проектандо’ серо мал’’ таславыдо’.  «Play room» ӈамгэ ӈэбта❓ Тикы нюртей по’ тохолкованзь товы’’ ӈацекы’’ сянаколава комната. Проектм’ минрена’’ тарем’ тасламбидо’: ☝🏻«Выӈгад турта’’ ӈацекы’’ яляндо’ ӈаркаюм’ пелям’ сянаколава яхана мэ’’ӈадо’. Ӈадьбята харто’ мято’ мюня мэнараха’’, сянакодара’’ ӈэбто’ тара’’».  ☀Ня’’амвы есьто’ няд’’махана хуркари тарана ӈаво тэмдавы’’, сидяӈгаха’’на манэ’’яда’’. Ёльце сомбой’’! 👀📷  Екатерина Яптик тарем’ лахана: - Теда’ нянани, тохоламбада ӈацекэхэ’’нани тэри’ сава. Ӈацекы’’ ялэдо’ ханзоць ханта’’, ни’’ тябихутаӈго’’. Интернатан’ маймба минда’’. Тарця проект’’ етри’ сертаба тара’’: тохолкода’’ варемдо’ мэта’’, тикаха хусувэй ӈамгэм’ сававна мэць таравам’ хамэдамбаӈгу’’.  ☀Тарана серм’ ӈадимдевэхэ’’ савари вада ӈэдарамбива’’. Сенз’’ ӈэя’’, мято’ тер сянзь илея’’, нидо’ нядабая’’. 🤝🏻"
https://vk.com/wall-147614552_5617,Си″ив яляхана ӈопой сертабива”. 📸🗞📝  👇🏻Пыдар тюку яля' газетамд [club147614552|Няръяна Нгэрм - старейшая газета Ямала] толабасар?
https://vk.com/wall-147614552_5606,"Носиндалава’ иры🌙❄💫 Салаба’ ӈыламна поӈгарма🐟🐠🐡 Носиндалава’ ирыхына мерцяда сядм’ сипдадрев’ теця пэӈга. Ӈадьбята яда мер’ ханимдана, салабада пон’ ни няӈормдан’’. Ӈодь салаба ӈадиво’’махад ты пэртя’’ ненэця’’ поӈгадо’ пядуванзь хан’’ӈа’’.❄❄❄ Нерде халясавэй тохона, яхахана яӈга’ сим’ сертаби’’. Луца’ мутратна яӈгабць’ тедахав’ мэ’’ӈа’’. Понхарт’ сабкабада ниняраха ӈа’’. Тикы’ пуд пятабць’ е’’эйӈэ яӈга сыра’ поӈгарць мэта «ракетам’» поӈга’ инян’ сярыби’’. Пуна салаба’ ӈыламна поӈга’ ӈардан’ ӈэдарамбидо’. Таддикахад ханя’ тэвы’’ таняна ӈани’ ӈопой сим’ сабкаби’’. Батарейкаха’’на мэта «ракета» харта ялям’ ӈадимдемби. Тамна’ тяха’ поӈгам’ иня’ сер’ вэӈгаламби’’. Тарем’ яляхана мале сян поӈгам’ пядыби’’.🐡🐡🐡 Ӈамгэ’ пират’ ӈатенавандо’ пуд поӈгадо’ ватаби’’. Няби’ хэвхад иняндо’ малм’ екабидо’, няби’ няд поӈгамдо’ вэрдамби’’, еремы’’ халэдо’ сибдамби’’. Ватавыдо’ сававна ханимандо’ е’’эмня салаба’ ни’ моёпидо’.👏🏻👍🏻❄🐡🐡🌙 Сидяӈг Х. Яунгад’ тадтавы"
https://vk.com/wall-147614552_5605,"Носиндалава’ иры 🌙 Сырэй’ яхато’ мюсе’❄🌨 Выӈгана илена’ ненэця’ нум’ сер’ иле’. Ӈадьбята нянандо’ ӈамгэхэрт’ падар’ ни’ тара’. Ӈамгэ ирыхына хурка манзаи пэрта’ ӈобтарем’ ӈахакуд тенева’. Тарем’ носиндалава’ иры пэва’ сер’ харад’ няю’ етри’ ёнда пэӈга’. Хубтахана ёльце мер’ юркорӈа’. Пэвдяхана мядодо’ ха’аврамби’. Масадабто’ хаер’ тандая’ тю’уна’ хан’ӈа. Ялэда хэм’, ӈадьбята пэвдям’ нертемба хусувэй манзаямдо’ мерець пэрӈадо’. Ханяӈы’ ты пэртя ненэця’ ӈамгэридо’ мал’ яв’ тяха’ мюселеваӈгадандо’ ханодо’ пэрӈа’. Ӈани’ таӈы’, ӈэрёй’ ныклавы тыдо ма’ламби’. Тюку по’ паӈохона ты ёльце нылаӈга. Ӈадьбята тэкуцидо’ нядэйхана хадыламбидо’. Ты’ тоховдавэй хасрёхо’на ӈорӈа’. Манзаядо’ ӈока. Хабартава’ ян’ ханаванда тыто’ нямдо’ матаби’. Тикы’ хавна ты вадабада’ явм’ мадавандо’ нерня’ халэта то’ варан’ ӈэсурӈа’. Сыра’, нара’ ӈорманда халядамдо’ хадаби’. 📸Хабэча Хываревич’ Яунгад сертавы сидяӈг"
https://vk.com/wall-147614552_5599,"Носиндалава’ иры🌙 👍🏻 Выӈгана мэб’’ тюку по’ паӈохона ёльце сава ӈэсь пэрӈа. Хубтахана юркаӈгун, мят’ хэвхы ӈарханда сэр’’ ӈэӈгу, ядембада яха’’ нивы хэвы’’ тиртя сармик’’ ядмакори’’ ям’ падтавы’’ ӈэӈгу’’. Нямдъяна’’ пя’’ сэр’’ панытаӈгу’’. Ӈамдэд’’, няда’’ сыра’ ӈылна лыӈгарёда’’. Лахацие’’ ний ӈувоци’’ малкори’’ ӈадяӈгу’’. Я’ ний ӈарханда хасенаӈгу. Ханимданана, лядаӈгана салаба’ мунли соӈгу.❄🌬💨 🌨🌬🌨  Хабэча Хываревич’ Яунгад сертавы сидяӈг  (Пелямда тадри' толаира″ 👇🏻)"
https://vk.com/wall-147614552_5597,"✍🏻 Теняна редакцияхана’’ [club147614552|Няръяна Нгэрм - старейшая газета Ямала] Макар Окотэтто тюӈгась. Пыда Саранск март’ ӈэдалёрмысь. Таняна харто’ вадавнандо’, луца’ вадавна паднана’’ ненэця’’ ма’’люрмыць. Ӈокханда юкад вата самляӈг Россия’ яхад товыць.  ✍🏻 Пыда паднана ненэць’, Мыс-Каменный харад’ тер. Падвыда ВКхана манэ’’лабтамбида, хусувэй хибя тола пиръяда. - Мань Мордовия’ няд лаханако тэврадамзь. Пуна толаӈгобцями интернат’ тер ӈацекэхэ’’ митав. Нянандо’ толабаб’’ ӈули’’ илека ӈэӈгу, - Макар тарем’ лахана.  ✍🏻 Макар, паднава’ серт нерняри’ минред. Падвыд ёльце ӈатейна’’."
https://vk.com/wall-147614552_5595,Хома👍👏
https://vk.com/wall-147614552_5593,"Концерт ӈэӈгу! 💯🤗👍🏻  Носиндалава' ирыхына Салехардахана ӈэда культура’ хардахана «Вы’ сей» фольклорной группа концертада ӈэӈгу. 📌Сяха’ ӈэӈгу? 👉🏻26 ноября 2022, в 16:00. 📌Ханяна ӈэӈгу? 👉🏻ОЦНК, ул. Республики, д. 74  ✨Тарця сава ялям’ нёхова’’ ӈэдарамбю’’, сёхо’’ инзелеванзь ӈобкана хэива’’. Ӈопой’’, билетм’ тэмда нёда’’ юр’’, мирта 300-500 еся.  ✨Тюку по’ «Вы’ сей» ӈарка соя’’ма' ялямда мэта, сидя ю’’ поданда ханда. Таӈок’’ по’’ ямбан’ таняна сё мэць, тара ӈэрм’ тер’’ ӈацекы’’ тоходана’’.  🕺💃Тарабцохо’’нато’ вы’ илам’ манэ’’лабтамби’’, ӈэрм’ ям’ хынабтамби’’. Пирибтя’’ выӈгана илена не'' манзаи манэ’’лабтамби’’. Хасава’’ ярколавам’, ёрмам’, ханевам’ ӈадимдемби’’. Таравандо’, сё мэ’’мандо’ сер’ харто’ вадамдо’ ӈани’ тохоламбидо’.  ✨«Вы’ сей» группан’ ядэрта’’ ӈокаюм’ пелядо’ Салехардахана тохолкода’’ вы’ тер’’ ӈацекы’’. Ненэй нидо’ няць марад’ илам’ нензел’’мана торомдамбидо’. Колледжхана тохолкодам’ лаханако ня’’ӈаваць. Инесса Вануйто тарем’ лаханась: - Сяхаринда ӈэбта ӈод’’ тара тохован ӈоб’’ харвасетыдм’. Ӈадьбята вэба’ иры 2021 похона таралава ядми пюладамзь. Интернетувна Вы’ сей’ падвым’ манэ’’ӈадамзь: ненэцие ма’’ламбиць. Таминда няндо’ хэсь идейваць, тюку яля’ ӈэсонд’ таня’ ядэрӈадм’. Хуркари’’ концертха’’, конкурсха’’, фестивальха’’ сидна’’ ханзеты’’. Ёльце нянани сава! Вы’ сейхана мэна нини мя’’ни тердарев’ ня’’ян.  ✨Ӈарка яляндо’ ед’ няха’’на’’ сава вади мэ’’ӈава’’. Минрена манзаяра’’ ӈэрм’ тер’’ ненэцяӈга’’на ӈули’’ тара. Сёда’’ я’ сяр’ нимня етри’ хайная’’. Сензада’’ ӈада’’!"
https://vk.com/wall-147614552_5588,"Ямдо’ ӈадимде’’ 🎖🏆🥈🥇  🥇Ямальской районхы Сёяха харад тер’’ нямна сава мунм’ намдаваць. Таняна тум’ хабтабадаӈэ манзарана’’ няхар’’ хасава харто’ индо’ сер’ ненадо сёбар’’ пирдырман’ ӈэдалёрмы’’. 🎖🏆  🥇Нюдя пэвдей иры’ нердена яля’ пиркана Башкортостан’ Республикахана Уфа маркана тодо яхат товы сёбар’’ ненэця’’ малыць. Пыдо’ «Открытый Межрегиональный Форум боевых искусств» пирдырма мэ’’ӈаць. Тамна’ тяха’ тад нерня’ пирдырманди тэрабиць. Ӈокханда 2245 ёнар’’ ненэця’’ мэвыць.  🥇Маня’’ няхар’’ ненэй ненэця’ нина’’ Ямал ява’’ манэ’’лабтамбавы’’. Таняна тада юкад вата мат’’ тодо тэнз таро’’ма ӈэвыць, Сеяха тер’’ ныхыдырмахана мэвыць. Хусувэдо’ харто’ саӈгомганандо’ пирдырмыць. Пыдо’ 70 кг, 75 кг саӈгом’ мэти’’ поӈгана сянаковыць.  🥇Пон пирдырмито’ пуд Прокопий Окотэтто 70 кг саӈгом’ мэти’’ поӈгана няхаромдэй ян’ ха’’амвыць. Александр Окотэтто неранда ня’ Россияна’’ чемпионрим’ ӈэдаравысь.Тарем’ пыда няби ян’ ха’’мыць. Николай Окотэтто неранда ня’ сидяримдо’ ӈэдаравы. Тарем’ ӈопой тыран’ ха’’аммахадандо’ Сёяха’ тер’’, ӈани нито’ поӈгана Ямал’ командам’ нябимдей ян’ ха’’авравэдо’.  🥇Николай Иванович тарем’ мась: -Округханана’’ ныхыдырма сянакубцм’ ты пэрти’’ сянакова’’ ялярихи’’на манэ’’цетыва’’. Ӈани яхана тарця пирдырма’’ харто’ Федерациядо’ таня. Яханандо’ пирдырти’’ ханзели’’ сававна нядабидо’. Сёбар’’ ненэцие сянакубцхана, ӈарка пирдырмахана ӈани’ яӈгосеты. Тёняӈы Якутияхана илена’’ сёбар’’ нина’’ тарця пирдырмам’ минре’’. Маня’’ тарем’ сертабана’’ тара’’, Ямалханана’’ ныхыдырма сянакубцава’’ ӈадимбата сава ӈэӈгусь. Илебей ненэциена’’ харе’’ иламдо’, невхы иринато’ сянакубц тамна сававна теневаӈгудо’."
https://vk.com/wall-147614552_5586,"Еся’ хан 🌁🗻🛷👍🏻👍🏻  Ӈацяни тэмдавы Еся’ ханми танява. Еся’ ханми сыра’ нимня Ёльце саць хайна. Мяни хэвхы хойхад Мань едэйкурӈадм’, Ливре Хортими🐕🐕🐕 Си’’ми нёда няватарӈа. Еся’ ханни нярхалць Хой’ ерня вабтомадм’, Сями сыран’ вырдадм’, Тянёмбовна ярумадм’. Хэвувнани мэна ты’’ Мунзи’’ си’’ми мание’’. Палцавэй Хортими Си’’ми мадарць ӈаси’’ле. Еся ханми ӈабтав, Едэй серев хэӈгадтав. Мань ханми - сава хан, Мань ханми - еся хан!❄❄🛷🛷🛷🛷  Автор: И. Юганпелик’ падвы"
https://vk.com/wall-147614552_5583,"Нида тохоламби 👍🏻👏🏻  🧵Нельмин Саляхана этнокультурной центр’ мякана сидя нява’’ манзараӈаха’. Тикы Ямалкад товы мел’’ не Любовь Мянголиевна Пуйко няби Маргарита Егоровна Латышева. Пыди’ сэдорава’’ сер’’ нямна Саля’ тер’’ нехэ’’ мастер-классм’ манэ’’лабтамбихи’.  🧵Си’’ив яля’’ ямбан’ ӈока ӈамгэм’ манзаята’’. Не’’ ӈобкана сэдораӈгу’’, ӈодякоход станокхана манзаи сертабаӈгу’’, ной паны, туцяӈо сэдабаӈгу’’. Любовь Мянголиевна маня’’ яхана’’ мале тетимдей мэва тось. Тикы нерде’ пыда Индигахана, Омахана илена’’ мел’’ некоци’’ няюв’ манзарась.  🧵Маня’’ яна’’ мел’’ не’’ харвась тарця тоходанаван’ турцеты’’. Ӈока несэй ӈамгэм’ тохоласеты’’. Маркад товы’’ няхато’ ӈарка вадам’ хэтыбасеты’’. Тарця манзая’’ округна’’ ЭКЦ проектмана «Из зерен мастерства-дерево ремёсел» миӈа’’.  Юлия Талеева’ падвы"
https://vk.com/wall-147614552_5582,"Ензя тер’’ ӈарка мюсерма 👍🏻👏🏻  ⚡Ӈэрм тер ненэця’’ тэнз’’ мюсерма вэяндо’ мюня ӈа, иландо’ саир’’. Хой’ тер’’, ты пэртя’’ мюсермахадандо’ иландо’ пере. Харад’ илам’ мэлвы’’ ӈобтарем’ хойм’ ивхалпидо’, сейханато’ минредо’.  ⚡Хусувэй по’, Таймырмахана, Ензя’ салаба ӈоб’ ханимбата, ӈарка ялям’ мэцетыва’’. Тикы «Большой Аргиш» нюбета фестиваль. Нюртейӈэ Дудинкахана ӈэсеты. Таддикад тёняӈы Норильск март’ мюсерць хэсеты’’. Таймырмахана тодо тэнз’’ ненэця’’ иле’’, хусувэй по’ яна’’ тиӈгад манзараванзь турта’’ таня’’. Ӈокаюм’ пелядо’ ӈамгэ’ то’’олха ненэця’’ тэнз’’ ӈэрм’ я’ няна илевахад ехэра’’. Фестивальхана мядондаха’’ Ензяӈгана илени’’ ила’ саирм’ манэ’’лабтамби’’.  ⚡Тюку по’ мюсерта ненэця’’ ил’ хавна, посёлок’’ ханзер’’ ӈади’’мям’ ваде’’ӈаць. Районханана’’ ӈока харад’’ таня’’, нюбедо’ хуркари’’: Катырык, Жданиха, Попигай, Тухард, Носок, Байкаловск, Сындасско ӈэдакы’’. Таняна ӈоб’ хэвхана илева’ ямбан’ тодо тэнз’’ иле’’. Хусувэйдо’ нито’ илаӈгад ӈока ӈамгэ тохолавы.  ⚡Харад’’ ӈадима’ нямна ненэцяӈг’’ лекция толабиць, кино, выставка манэ’’лабтамбиць. Хусувэй посёлокхана ӈавна иландо’ ту’ ниня ӈэда чай еддарев’ лохомбись, таняна хуркари серо тидхалембиць.  ⚡Ӈарка ӈэсы Норильск’ март’ мюсесь. Хусувэй мякана ӈэрм’ тер’’ ненэцие’’ илам’ ваде’’ӈаць, манэ’’лабтамбиць. Илека лахарё минрець, лаханакохо’’, сёхо’’ инзелець. Ханяӈы’’ мядонда’’ мастер-классхана сэдора тохолкуць, ӈодяко паӈгалпиць, мадавы сэдыбиць. Нёлекоця мядондаха’’на сянакубц’’ илека ӈэвы’’. Невхы сянако’’ нянандо’ пысакабтыць. Ӈухуко, нямдко сянако тохолаць.  ⚡Дудинкахана сян ӈэсы’’ манзараць, мядонди ядабтамбиць. Таняна ю’’ ненэй мядм’ мяраць таддикад сидя ненэй болакм’. Фестивалян’ ты пэртя’’ тэсавэй турцеты’’. Тюку по’ Александр Хаскович Ядне мюсерта’’ нида фестивалян’ ядэлась. Владимир Яптунэ нита ня’ тет хансавэй Норильскан’ турӈаць. Тэхэна ӈэдалёрма мядондаха’’на ӈули’’ мэкадась.  ⚡Ненэця’’ нито’ пуд вэӈгалыць, тэхэна едэйкурман харваць. Фестиваль нюдя пэвдя нюртей ныланава’ яляхана ӈась. Харад’ тер’’, мядонда’’ илека иле’’ми намдавы’’, ехэрана ӈавэ тохолавы’’."
https://vk.com/wall-147614552_5574,
https://vk.com/wall-147614552_5573,"❄Ненэцие"" ӈобанзер' ӈэва яля😊  ❄Тюку саць тецьда яляхана ненэця"" ӈарка ялям' мэ""ӈа"": ӈавар"" тэнз хорпи"", таранаха"", сё мэтаха"" сырӈа"", нидо' ядабтамби"".  ❄""Геолог"" нюбета харад' хэвхана няхар"" мядм' мярвы"". Таня' сяйманзь, юванзь тюӈгаваць.[club147614552|Няръяна Нгэрм - старейшая газета Ямала]"
https://vk.com/wall-147614552_5571,"Лесной диалект👏🏻👏🏻👏🏻🙏🏻 Куӆкаӆи’’ хайташту’’🧵 Куӆкаӆи’’ мекат ӈамыдю’’ каӆитуӈ ӈутаханантоӈ шеӆташту’’. Каӆпюӆкана тохоӆкота’’ ӈашкиуде’’ технологии’ нимита урокихинантоӈ шанат мансди’’ шеӆтапёшь тохоташту’’. Четаӈ деты хайтуӆаш мэта машинка тохоӆко мэтатуӈ мяктоӈ тамай. Чикитуӈ ӈамтамахатоӈ тадёмшей ӈука ӈамым хайташтоны.🧵🧶 Каӆпюӆкана тохоӆкота’’ ӈашки’’ куӆкаӆи’’ ӈамыдю’’ шеӆташту’’. Каса ӈашкехеӆт ӈочаку’’ пытыӆпёшь тохоташту’’. Виктор Пяк ӈочакохот куӆкаӆи’’ паӈкаӆьшту’’. Каса ӈашкиуде’’ куӆиӈ канскадя нинта видям пытуӆпита. Шанат ӈочаку’’ тэмс, патмы матамы’’ – шеӆтапёчита мыта’’ дёӆьше меӆят. Маньшту панкаӆпёчита’’ нинта виде’’, шеӆтамахатата каӆьта няхата’’ мячисыӈэ миштута. Тохоӆкош мэта мякнантоӈ Каӆпюӆ чеӆ’’ ӈашкеэ’’ технологии’ урокатуӈ камна «Хозяйка чума» нимита элективтуӈ тадя. Таняӈ майпёшь ӈашкиуде’’ кяшту’’. Хайтуӆашту’’, ӈочаку’’ пытуӆпёшту’’, мэдяташ тохоташту’’. Нянантоӈ таньше мэма дёӆьше вильӈа. Куӆкаӆи’’ мэкатамна матамэхэна пытыӆмы’’ ненэй паныдю’’ хайташту’’. Матамэй ней паны’’, мюй’’ – хятмайтуӈ паныдётоӈ шанат дют. Ӈашкиуде’’ маньшту’’, таньше тохоӆкоматоӈ нянантоӈ деӆьше хома. Ӈамыӆим шеӆтамам чедимяматоӈ ӈаӆмахататоӈ дилханантуӈ таӆанаӈа. Ӈашки’’ тохоӆампёш Валентина Явид мансӆаӈа. Валентина Алексеевна хомана меӆь не, пыта ӈамэхэӆ ӈайватам шеӆтамам ни дехеӆа. Таӆям тохоӆампючета’’ ӈашкиудета’’ куӆкаӆи’’ ӈамыдю’’ шеӆтапё тохоӆаштута. Каӆпюӆкана тохоӆкота’’ нашки’’ тат навэт паныдётоӈ неньшаӆмана хайташтондятуӈ. Навышудёл манӆе деты оборудовании’ мэ’эӆны’’. Технологии’ нимита урокатуӈ дет шитчет ӈаӆка машинкам тэмтамай’’. Чикитоӈ четаӈ ӈашкиуде’’ каӆьтуӈ ӈамтымпитуӈ. Пытоӈ хайтуӆамаӈ няӈ комытуӈ вивитуӈ ӈут ӈука. Куӆкаӆи’’ ӈамыдю’’ шеӆтапёштоны’’. Хайтуӆамантуӈ камна нешаӈ дилант тонӆюта шеӆу’’ тохоӆампёшту’’. Чикидётоӈ исследовательский’ мансдятӆям патаӆт паташтутуӈ. Таньше мэши технологии’ урокханатуӈ, элективханатуӈ нешади’’ ӈашкиуде ӈука ӈамэн тохошту’’. Мансӆаш тохомантуӈ камна, куӆкаӆи’’ мэкат ӈамыдю’’ шеӆтапёш тохоташту’’. Тайня каӆтыхина диӆехаӆташ нешантуӈ диӆм, выӈкна мэта’’ ӈайвачи’’ ништутуӈ дюӆ. Четаӈ Каӆпюӆкана тохоӆкота’’ ӈашкиуде’’ «Сокровище Севера» нимита выставкан ӈанатадят. Навэӈ таняӈ каймян ха’ӈа, хятмайтуӈ шеӆтамайтуӈ ӈамыдётуӈ ӈычимчемантуӈ мэты.  Автор: Лариса Айваседо патмы 📿📿📿"
https://vk.com/wall-147614552_5568,"Ензя’ тер’’ юн 👇🏻 Хусувэй по’ Ензя’ районханана’’ ерв’’ тодо тэнз’’ манзаи минрена’’ ненэцие ӈобт’ ма’’ламби’’. Лекар’’, депутат’’, тохолкова’ серо минрена’’, ты’ лекар’’, ӈэрм’ яна’’ ассоциация’ тер’’ ӈэдакы’’. Районна’’ посёлкахад, хойхад турӈа’’, пыдо’ нито’ ила’ нямна вади тэврамби’’. Хусувэй хардахана сертаванда’’ саць ӈока’’, ӈобӈэ тидхалева’ то’’олха’’ ни’’ ӈа’’. 👍🏻👏🏻 Общественной советхана ӈока тарана’’ ӈавэ тасламби’’. Галина Дядюшкина совет’ председательӈэ тара. Мандалаваханандо’ ӈэрм’ тер’’ ненэцие’’ ила’ нямна тасалкурӈа’’, лаханакурӈа’’. Хусувэдо’ пяванда манзаянда нямна лахарё тэврамбись. Районна’’ ерв Евгений Вершинин вадахананда мась: «Пудана по’’ ямбан’ районна’’ посёлкаха’’на мядо мимби’’. Тет программа таня. Сидявна ӈэрм’ тер’’ ненэцие’’ е’’эмня мяд сертаби’’, тикы ты пэртя’’, халядана’’. Манзаямдо’ тад нерня’ тамна минреӈгудо’. Хусувэй ӈа’’и яхана ӈэда хардахана ненэця’’ телефон мутрам’ мэць сяхари’ пирпато’ серо’’ӈа. Тюку по’ Усть-Порт’, Хета’ хардахана сотовой связь ӈадимда. Ӈани похона Сындасско’ няна сертаӈгу’’». Яханана’’ ӈэда посёлок’’ поёдо’ помнандо’ саць хубта’’, ненэйвана Дудинкахад тикаривна тэвна’’ ни’’ ӈа’’. Ханяӈы хардаха’’ вертолётрихина ненэця’’ мякто’ тэворӈа’’. Тарцяхана тэврамбада ӈавар’’ лапкаханато’ ӈани’ миреворӈа’’. Районна’’ ерв ма’’нисяв, ӈавэри тэмтарамбада ненэцие есяхана нядабаӈгудо’. Тикыдо’ нядмяць саць тарана ӈавэ таня’ мирцярка тэврамбаӈгу’’. Ты пэрма’ нямна хусувэй по’’ лахарёдо’ ямб ӈэсеты. Теда’ ӈод’’ ӈани’ вэралыць. Ӈани’’ ӈэрм’ яха’’на ты’ пэрма’ серо сельской хозяйства Министерство минрейда. Красноярской крайхана тарця ни ӈа’’. Ма’’лёвы ненэця’’ вадавна маня’’ яханана’’ ӈобтикы тарем’ серта тара. Таддикад районхана хабарталва’ няю’ ям’ ӈадимде сава, хой’ тер’’ таняна таӈга тыдо’ хадабаӈгудонзь. Таняд таминдо’ тыто’ ӈамзи тэмдарамба пиртыдонзь. Ӈэрм’ тер’’ нина’’ районна’’ серо тасламбада ерваха’’ тарця вади ха’’авраць. Тад’’ нерня’ Ензя’ няна ханзер’’ ӈэрм’ терӈэ илевава’’ тюку тасалковахад перебата сава ӈэись. Маси’’ сяхари’ ненэциена’’ таӈга хардахато’ тэворта’’, мирцярка лабкахад тэмдорта’’, мюсертина’’ еся’’ тараб’’, хабарталван’ тыдо’ тэврамбаӈгу’’, есям’ нэкло’’махадандо’ тарана ӈамгэдамдо’ лабкахад тэмдабаӈгу’’. Автор: Елена Ямкина’ падвы"
https://vk.com/wall-147614552_5567,"🎵Ямал’ ӈарка маркана, Салехардахана тандаярка ӈэвы конференцияхана хуркари ненэця” тэнз манэ”ӈаваць.  🎤Хусувэдо’ харта вадавнанда лаханась [club147614552|Няръяна Нгэрм - старейшая газета Ямала] . Няхар” яля’ ямбан’ вадито’ хэтыр намдорӈаваць.  🎤Пудана яляхана Якутияхад мядоманзь товы не лахарёнда малхана сём’ хэӈгадтась. Инзеледа”."
https://vk.com/wall-147614552_5562,"💫Салехардахана ӈарка учёной’’, ӈацекы тохоламбада’’, юне тэволана’’ [club147614552|Няръяна Нгэрм - старейшая газета Ямала] паднана ненэця’’, харто’ индо’ сер’ вадам’ нерня’ минрена’’, ӈэрм’ тер’’ илам’ теневана’’ ма’’лёвы’’.  💫Сиддо’ ӈобт’ тэвравы сер’’ - вадам’ лэтрамбава.  💫Хусувэй яля’ ӈамгэхэв вада я’ нид тэмзаӈга, ненэця’’ харто’ вадидо юрыба пя’’.  💫Ӈадьбята вадина’’ ёховоӈгад ӈахакуд ӈобанзер’’ тасалкурӈава”. Ӈопой иӈудм’ мэпа’’на’’, няха’’на’’ инзелеб’’на’’, нина’’ нядабаб”на’’, тикэрихина ӈамгэхэв тид’’ ӈэда манзаям’ ӈадимдеӈгува’’. Ӈарка ненэця’’, илебей ненэця’’ индо’ ядэрабцо’’ сидя явна ханпато’ ни’’ тара’’, ӈопой ненза недам’ нёдабто’ сава. Ненэся’ ӈо’’ тарця ни ӈа’’?  💫Ӈопой юнета нява’’, Санкт-Петербургхана ненэй вадам’ нерня’ минрена не [id2750978|Виктория Васильевна] Валенкова (Вануйто) Виктория редакцияхана” [club147614552|Няръяна Нгэрм - старейшая газета Ямала] турӈась. Мядонзэйдана” Мария Бармич’ падвы толаӈгобцьм’ тэвравы. Манзаяханана” ёльце ӈарка няд”маӈэ мэтава”.📖"
https://vk.com/wall-147614552_5560,"📚В Салехарде начала работу XII Межрегиональная научно-практическая конференция ""Обдория: нормирование и кодификация родных языков в XXI веке"".  📚Яна"" ханярид ӈарка"" маркат, нюдяко"" хардахат хуркари тэнз"" ненэця"" то"". Мядоманзь Санкт-Петербург' няд, Москвахад, Якутия' няд, Томскахад , тамна ӈанихит.  📚Учёной"", ВУЗха""на манзарана"", ӈацекы тохоламбада"", харто' индо сер' вадам' нерня' минрена"", юне тэволана"" - мал"" тюкохона мэ"". Няхар"" яля' ямбан' вада' нямна ӈэда серо тасламбаӈгу""."
https://vk.com/wall-147614552_5557,"[club147614552|Няръяна Нгэрм - старейшая газета Ямала] присоединяется к флешмобу национальных костюмов ""Мы-Россия"" в День Народного единства. 🤗  ⚡Хуркари"" тэнз"" ненэця"" флешмобм' мэ""ӈа"", харто' ембдяродо' манэ""лабтамби"". Иландо' саирм' нерняри' минредо'.  ⚡Сидяӈгахато' сырап"", таминда ин' выӈгы ила' турӈа. Паныдо', мальцидо', имбытадодо' ёльце паской"".  ⚡Пыдара"" ӈани' сидяӈгада"" манэ""лабта пир""ӈада"". Тарця вади падыбида""✍ #ДеньНародногоЕдинства #МыРоссия #МыЕдины  📸Маниена"" сидяӈгада"" ВКхад ма""лавы""📸."
https://vk.com/wall-147614552_5540,"Яркола ва""лёй ӈэвы 🔥🔥🔥  🥇Сергей Лаптандер тюрм' 222 мова яркавэда. Самляӈг час' ямбан' тынзям' моёпавы. Ёльце минаць ярколавы, нида мал"" пирдалевыда. Ярколана"" сёбар"" ненэцие"" поӈгана сямянхат мэбетаӈэ хэвы. 💪🏻💪🏻💪🏻  🥇Сергей тарем' лахана: - Тынзям' нюдя ӈэдахани ня""амбивась. Яркола си""ми нисями тохолась, табекохота ӈоб"" инзелесетыдм'. Теда' тюрм' яркыбава ёльце харвабтана серми. Хусувэй по' пирдырмаха"" ӈэдалёрцетыдм', теневабцуни манэ""лабтамбасетыдм'. Етри' нернярина мэсетыдм'. Вырэй ӈэвами си""ми нядаби.  🥇Пирдырма Тазовской район' няна миӈась. Ныхыдо' манэ""манзь Ямална"" ханярид мат"" ю"" пир"" ненэця"" таняна мэць. Ӈэрм' тер"" ненэцие"" сянакубцха""на сянакуць: хано санарпиць, сюрберӈаць, ярколаць, тыбкам' моёпиць.  🥇 Сергей, невхы иринат теневабцо сяхаӈгарт нёд юрыбю"", тамна' тяха минрен"", нюдя"" нид тохоламбю"". Сензан ӈа"", варемд' мэс"", ныхыр ялэхэ"" ӈокамданая! 🏆"
https://vk.com/wall-147614552_5538,"Мэбета не пир""ӈада! 💪💪💪  🥊Яна"" тер нява"" Дарья Салиндер варемда мэ""ӈа, сёбар"" поӈгана ненадорка ненэць'. Юнда я' тиӈгывна хан""ӈа, ӈани тарця сита то""олха мэбета не юӈгу.  🥊Тандая' ӈани' пирдырӈась, Краснодаран' ӈэдалёрӈась. Таняна тыретана"" не""  поӈгана Россия' чемпионат «Баскет Холл» аренахана миӈась. Сёбар"" не"" Россия' ханярид товыць, ӈокханда сидя юр"" пир"" ныхыта ӈэвысь. Си""ив яля' ямбан' няхатато' сатидо тэрабиць. Саӈгуводо тет ю"" сидндет' пир"" поӈгана пирдырӈась. 🥈Нябимдей ян' ха""мыць.  🥊Манзаямда тидхалемба Алексей Воробьёв нядабида. Новой Уренгой' няна «Контакт» нюбета сёбар"" ненэцие"" хардахана пыхыдамда мэйрамбида.  🥊Нянда тарця вади мэ""ӈава"": нерняри' мий"", пыдар сямянхат ва""лёян, ныхыр ӈока ӈэя! Сензан  ӈа"", минрена сехэрэр ненза  ӈэя. Хусувэй  ӈамгэм' таӈга пирдалембад. Я""амна  ӈамгэр яӈгоя."
https://vk.com/wall-147614552_5534,"(Лесной диалект) Каԓиташ хитадят” Дямкна каԓитамы” манԓе ӈанудётуӈ кысуй дян нэхэдятуӈ. Пюԓ дяхана ӈайта агропромышленный᾿ комплексан тонԓюта сельхоз’предприятии” дёԓеԓьш хитадят”. Чуки похона сельхоз’предприятихина” мансԓанна” ӈопшеԓы дёнаԓкат ва’та шича дюԓ тонна каԓи” катаваньш мэӈа”, таӈок планатоӈ. Дяхаӈ хэԓ кыниԓеман хахама. Шан’ дяши мюня” дёԓеԓнана ниӈа. Каԓитана” манԓе ӈанутуӈ, поӈктуӈ дян нэхэдятуӈ. Выӈкна диԓина” неша” маньшту”, чуки похона вита чадю”. Каԓята ӈотнаӈ дякохона” понта шеԓ ӈука ниӈа. Каԓпюԓкана ӈайта общинахана мансԓанна” чуки похона няхаԓ дюԓ шича дю” тонна каԓи” катаваньш мэӈа”. Четаӈ манԓе шича дюԓ кат ва’та чет’дю” тоннам планыхинтоӈ миӈа”. Таӈичохона катамайтуӈ каԓитоӈ нешаӈи” Каԓнаткан тайвапитоньш. Таняна кынюй мят кынипчештутуӈ. Самбуԓкаӈ няна ӈайта ""Пуровский"" совхозхана мансԓанна” ӈупчики дёԓеԓьш хитадят”. Ӈопшеԓы таӈичохона каԓиташ мансԓамы” бригада” дюԓкат ва’та няхаԓ дю” шича тонна каԓи” катаӈаш”, нюча вешаты” каԓяуди” ниш тонԓа”. Чики каԓитуӈ нятмяш планамтуӈ конӈатуӈ. Чуки похона пытоӈ шича дюԓ хампԓяӈк дю” тонна каԓи” катаваньш мэӈа”. ""Верхне-Пуровский"" совхозхана мансԓанна” нюча дякохона” каԓиташту”. Таԓям пытоӈ таӈичохона ӈупчики каԓятоӈ деняԓ дякумай. Чикехена ӈотнаӈ дюԓкат ва’та хампԓяӈк дяӈкня тонна каԓи” няаммай”. Нюча дякохона” каԓитана” навышудёԓ дяхаӈ, то” хэԓ мыдюмахаты ӈай каԓиташ чепьны”. Куки” сельхоз’предприятихина” мансԓанна” хыԓысамыӈ каԓиташту”. Чуки похона Пюԓ дяхана ӈайта АПК тонԓюта” община”, совхоз” дёнаԓкат ва’та шича дюԓ тонна каԓи” катаны”, планатоӈ ӈопшеԓы таӈок. Куше чуки помтуӈ матамамтуӈ, шаӈок каԓи” катамамтуӈ АПК дет тонлюта общинахана”, совхозхана” мансԓанна” поӈ хусыкана хомана тасԓанӈатуӈ. Лариса Айваседо патмы, таттама А. Пяк таттамыта 👍🏻👇🏻"
https://vk.com/wall-147614552_5533,"Сыраʼ ха ""ам"" махад ӈацекы"" пихиня сянако варемдо мэӈа."
https://vk.com/wall-147614552_5527,❄❄Сибиляӈг мар” хоба я’ ни’ лехэбтэй”…❄❄
https://vk.com/wall-147614552_5523,"📸 Теда' маня"" мал"" телефонана"" таня"". Тикы ёльце сава, хуркари сидяӈг тадтамба пир""ӈава"". Ханзер"" ӈацекы"" вадёдана"", ханзер"" яна"" тер"" иле"", хурка тэнз"" ненэця"" я' ниня таня"" – мал"" сидяӈгаха""на манэць пиръяна"". 📸 Интернетхана сидяӈг"" конкурс миӈа. Ямална"" тер"" ӈацекыто', тыто', вэнекуто' сидяӈг ӈэдаравы"". Ёльце паской""! Манэ""яда""! Конкурсхана мэна"" Ямална"" тер"" ти"": ✅ Эльвира Окотэтто ✅ Екатерина Яптик ✅ Сэротэтто Ольга ✅ тамна ӈани""  Тюкон' тюсь тара https://kmnsoyuz.ru/contest   Переходите по ссылке, авторизуйтесь через ВК и голосуйте 😊"
https://vk.com/wall-147614552_5521,"Ӈэрёй тосакабтёда сер’ 👇🏻  Хой’ тер’ ненэцяӈга’на, хардаха’на мэнаха’на тюку по’ паӈо ӈули’ тосакабты. Нюдяко’ харад’ тер’ Салехарад’ няю’ еся ӈанохо’на ӈэдалёрць пэӈга’. Ӈарка мерета ту ӈано тенат’ манзаямда ёльцесетыда. Тикаха’ тиртя ӈанохона мал’ ненэця’ тирман ни’ харва’: ханяӈэхэна есядо’, билетадо’ яӈгосеты’. Ӈадьбята ненэця’ нись пина, иламдо’ нись сяй’ тарем’ ӈэдалёрӈа’. ☝🏻 💫И’ пилипт’ ханавыда 👇🏻Ӈэрё’ няна маяӈг’ ереберта’ етри’ танясеты’. Ханяӈы’ ӈанодо’ ит’ яраӈга’, ӈани’ нянзико салаба’ ӈыл’ леберӈа’. Ӈокаюм’ пелямдо’ ябева’ маянд’ сиддо’ тэвола. Тарем’ Красноселькупской район’ няна хасава няби теневана няда хахаяда мяк’ яберка ӈэдалавэхэ’. Миманди’ сер’ лакри’ ӈаноди’ хасан’ тебвы, ит’ яравэхэ’. Хасава ӈано’ ӈыл’ еремы, пуна яӈгумы. Шурышкарской район’ няна, Сыня яха’ мюня вэба’ иры’ 29 яляхана ӈобтарем’ сидя ненэцяӈг’ ӈано’ ит’ яравы’. Ӈаном’ мэ’мыюм’ яӈгумы. Тикы серм’ Новой Уренгой транспорт’ прокуратура тасламбидась. 😔 Нянзико салабан’ тосада’! 🙏🏻🙏🏻🙏🏻🙏🏻 Тамна саць пилюць тарана – тикы нянзико салаба. Ӈахат сидна ӈарка нина’ табедамбасеты’: ёльце лэтрыда’, яха’, то’ ид’ ӈэрё’ хэрабтамбида’. Пуровской район’ тер не няби хасава ит’ пакалмэхэ’. Ӈацекы ненэць’ нянзико салаба’ ӈыл’ левавы, нем’ нядабавы. Нямда икад тюхулпадаханда ӈани’ ит’ пакалмы’. Хор’ иры’ няхаромдэй яляхана сидябты’ яӈгумэхэ’. Округна’ СКР управленияхана тарем’ лахана’: юкад вата сидндет потна не ӈацекы Самбург’ хэвхана ӈэда салаба’ нимня ядэрмы. Маянд’ нива еремоӈгад хусувэхэт лэтрё тара. Ӈэрё’ няна ӈацекы’ хараси’ индо’ сер’ мяд’ хэвнямна ядэрпато’ тосакабты. Хуркари’ вэва серк’ еремзь пирӈа’. Ӈадьбята сиддо’ хусувэхэт мание серо’ӈа."
https://vk.com/wall-147614552_5515,
https://vk.com/wall-147614552_5504,"🌲Лесной диалект🌲  💫Дяԓитахана тохоташту”  💫Дяԓитахана пытатуӈ конуԓпёшту”. Таԓкахай школа-интернатхана ӈука ӈашки” национальный᾿ вид нимита спортан тохоташту”. Ӈашкиуде” майпёшь секцихинтоӈ кяшту”. Четаӈ пытоӈ дяԓитахана няханатуӈ шанакошту”. Чуки похона таньдет тохоԓко чепьмы” ӈашкиуде” манԓе хомана тохомай”.  ✨Шичитуӈ тохоԓампюта нятоӈ Илья Макаров няхаԓ дюкат ва᾿та по” Таԓкахай школа-интернатхана мансԓаӈа. Илья Кириллович чики мансдямта хомана чедимяӈата, пыта мастер-спорта ӈя тунԓы. Чикин, камна пыта по”тахана хома тренерӈя камашту. Понанта тохоԓампюмайта ӈашкайта ӈукадёмутуӈ кандитат᾿, мастера” спорта.  ✨Выӈкна тамна нюча ӈяш манԓе вяԓкуԓоԓьш, хамоԓьш тохомы ӈашкиуде” ӈамыԓим пяпнантоӈ ништу димум.  👍🏻Лёня Пяк тыншамта ӈайтаманта неԓьня куԓиӈ хомана вэнӈата, маньшту, таньше мэвтамэӈ пайԓанай. Ӈашкиуде” манԓе ӈука шеԓу”, ӈеԓм᾿ чеԓ” спорт᾿ дет ӈайта, каматымпи. Национальный᾿ видхи канта” пиԓи нючаудитоӈ мат - шеэв потуӈ. Чикехена ӈу ӈашкиуде” нюӈкмана ха᾿муԓя”, ненсамана тыншам ӈятпи”. Кан᾿ нимня ха᾿муԓма, вяԓкуԓоԓма, тупкам ӈятпёма, няхаԓ ха᾿амхана ха᾿муԓма – неньшаԓ ниӈа. Таньше мэши витуӈ таняӈ ха᾿таԓи”, шоньштуӈ нэхэ” ӈаԓка ӈайтаԓи” пиԓаштутуӈ.  👍🏻Макар Пяк шича пуӈ национальный᾿ вид дет тонԓюта спортхана тохоԓку. Четаӈ ӈашкиуде манԓе ӈука ӈамым чедимяӈа. Нюӈкмана ха᾿моԓьшту, хомана тыншам вяԓкашту, маньшту выӈкна мякнанта ӈупчики таньше шанакошту. Макар вита нешай спорт дет ӈа, татӈявта соревнованихина шита мян нята поӈкна мянаԓьты."
https://vk.com/wall-147614552_5501,"💫Ензя тер’’ юн💫  ⛴Северный флот’ хатэрма🌊  🛳Северный флот’ ту ӈано’’ матдомдэй яӈор’’ Таймыр’ яхана’’ турӈа’’. Небой по’ ӈэрё’ няна пыдо’ ӈарка тохолковамдо’ Енся’ яха’ вархана мэ’’ӈаць. Тюку по’ Диксон’ посёлок ӈарка хэбидя ялян’ товадо’ тидхалевысь. Хардандо’ 80 поӈэ хаясь. Сяхаӈгав сайнорма ӈэва’ похо’’на ӈэрм’ яханана’’ саю’’ ӈадимяць. Тикы саюдарма пон’ нись мий’’, Диксон’ харад’ тер’’ фашист пирдалейдонзь.  ⚓Ту ӈанохо’ «Иван Грен» няби «Адмирал Левченко» Дудинка’ тер’’ мядонта’’ ядабтамбихинзь. Сян яля’ ямбан’ ненэця’’ таня’ ядэрӈаць. Няндо’ ӈарка концертм’ манэ’’лабтаць. 🎷🎤🥁 Ансамбль песни и пляски Краснознаменного Северного флота нянандо’ ядэрмы.  💫Ензя’ тер’’ ӈобтикы мядондидо’ сававна ядабтамбидонзь. Турта ненэцие’’ е’’эмня хуркари илека серо сертабиць, музейха’’ мядонзь ядэлэйдонзь. Ӈэрм’ тер’’ ненэцие’’ илам’ ваде’’ӈаць, ханзер’’ илевамдо’ манэ’’лабтамбиць."
https://vk.com/wall-147614552_5497,🔨Ненэй хан ӈобкарт еся тебсипой՚՚ мимбада. Хой՚ няна илена՚՚ хасава՚՚ хано сертаба мал՚՚ тенева՚՚. Ӈацекы՚՚ нисянадо՚ мание тоходана՚՚ . Хасава ӈацекы нерде ханаком՚ миӈгу. Пуна нисямда нядаба ӈарка ханм՚ ӈабтаӈгу.  🔨Москва маркана ӈэвы «Сокровища Севера» выставка-ярмаркахана Яр-Сале՚ тер Яков Худи ханаком՚ мимбавам՚ ӈадимдембись. Сяхаӈгарт՚ тарцям՚ манэ՚՚мадавэй՚՚ ненэця՚՚ тэри՚ хэвхананда ма՚՚люрӈаць.
https://vk.com/wall-147614552_5489,"📿Тюку яля՚ Наталья Майдасовна Ядне՚ нямна паднаӈгува՚՚.  📿Наталья Майдасовна Тазовский харад՚ тер. Пыда нямэхэна Москван՚ ӈэдалёрӈась. «Сокровища Севера» нюбета выставка-ярмаркахана мэсь. Харта сертавы манзаида тэвравысь: ӈодякохот паӈгалмы толь՚ синд՚՚мям՚, хуркари падко՚՚, ни՚՚. Тольнда синд՚՚мя ӈарханда мадавэхэ՚՚на падтавы. Ненэця՚՚ тарцям՚ мание тэри՚ пысаӈгаць. Сяӈгунт՚ ӈамдё тара! Хусувэй хибя тарем՚ нида пират՚՚.  📿- Мань выӈгана вадёданаманзь, тэхэ՚՚на сидндетумдей класс՚ ӈэсонд՚ иледамзь. Пуна хардан՚ ха՚՚мываць. Сомбоковна ӈодяко паӈгалпа ӈармахадани пэйваць. Теда՚ ӈоб՚՚ мэнена манзаядани хая. Тикысипой՚՚ теда՚ нив пирас՚՚. Хусувэхэт хуркари ӈамгэри паӈгалпидм՚.  📿Сита яӈга ненадумдавы՚՚, ня՚՚амвы номинацияда тарця «Вышивка и изделия из бисера».  📿Наталья Майдасовна ненэцие ӈодяко паӈгалпа тохоламбись."
https://vk.com/wall-147614552_5483,
https://vk.com/wall-147614552_5477,"😍Такими замечательными кадрами с нами поделился друг нашей редакции [id133328805|Алексей Салиндер]  🚁Вчера они побывали в 9 бригаде совхоза «Байдарацкий». Бригадир - Валеев Николай Алексеевич. По словам Николая Алексеевича, их бригада хорошо справляется с показателями, понемногу готовятся к убою животных. Через 5-6 кочёвок дойдут до Белоярска. Там решат все необходимые вопросы, связанные с их отраслью, и перевалят Обь на зимние пастбища."
https://vk.com/wall-147614552_5476,"💫👩‍🏫Тюку яля՚ ӈацекы тохоламбада՚՚ ненадо ялямдо՚ мэ՚՚ӈа՚՚. Минрена манзаядо՚ сямянхат тарана манзая. Хусувэй ненэць՚ тарем՚ манзара нида пират՚՚. Тикы сер՚՚ нензел՚՚ ни ӈа՚՚.  💫Хусувэй тохолкова՚ серм՚ нерня՚ минренан՚ Леонид Васильевич Лапцуй՚ иӈудота вади ӈэдарамбива՚՚: Илевахананд, Манзаяхананд, Пыдар ненэцянд. Харт сертавэр Пыдар манзаяр Сит илебтемби. Ё՚՚ ӈардаха՚՚ Сит ӈарамдамби.  💫Ӈацекэхэ՚՚на манзарана՚՚ няха՚՚на՚՚ сава вади хэтыбива՚՚! Сензда ՚՚ ӈада՚՚, ӈацекыда՚՚ харбёвна тохолкоя՚՚, хусувэй ӈамгэн՚ тохован харвая՚՚. Манзаяра՚՚ сававна миӈая, ӈамгэхэртан՚ нёда՚՚ выдаӈг՚՚, нерняри՚ ӈада՚՚."
https://vk.com/wall-147614552_5466,"💫Е՚՚эмнанда՚՚ «Сокровища Севера» выставка-ярмаркахана ӈэвы՚՚ серо՚՚, ненэцие՚՚ нямна тамна паднаӈгува՚՚. Тюку яля՚ Сергей Ледков՚ нямна лаханаӈгува՚՚.✍🏻  💫Сергей Ледков Тарко-Саля՚ тер. Пыда мел՚՚ ненэця՚, лэхэт, нямдхат хуркари ӈамгэри сертаби. 💯Москвахана пыда мастер-классм՚ манэ՚՚лабтамбись. Нянда товы՚՚ ненэця՚՚ сюртяв пя՚ ютекэцяхад ӈудандо՚ терад мимбвы՚՚.👍🏻  💫Тикы՚ хавна конкурсан՚ манзаямда тэвравы, сидяӈгахана манэ՚՚ӈара՚՚.👀"
https://vk.com/wall-147614552_5428,"🔹Тюку яля ӈарка нина"" ненадо яля.🧓👵 Пыдо' ӈока ӈамгэм' тенева"", сидна"" илан' тохоламби"". Яхана"" сава таром' ха""авравы"", манзаидо' тяхасовна минревы"".👍👍👍  🔹Маня"" няндо' сейхад минда вади мэ""ӈава"", сенз"" ӈэя"", хусувэй яля нюдо', нюто' ню"" идо' савумдамбая"", сиддо' нядабая"". 💞💞💞"
https://vk.com/wall-147614552_5410,"⚡Сёётэй нянаʼʼ Геннадий Салиндерʼ едэй сёнʼ инзелехэваʼʼ. Сёнда нюмʼ «Сомбойкоця». Вадида ӈулиʼʼ саваʼʼ, яхаʼ ендтаревʼʼ хайнаʼʼ, етриʼ инзелевари тоʼʼолха.🎧🤗  ⚡Тюку сёмʼ ёльце ӈатеваць. Ненэй вадавна ӈэда сё ӈоякʼʼ намдоръянаʼʼ, ӈадьбята хусувэй сёнʼ маймбиваʼʼ. Тарця сава манзаямʼ ӈока ненэцяʼʼ сертавэдоʼ: вади падвы – Валентина Няруй, музыкамʼ сертавы – Нядма Няруй, сидяӈгахана мэна не – Дарья Салиндер, сё мэта – Геннадий Салиндер.🔥🔥🔥  🎤🎙️Сомбойкоця сэвэй манэʼʼмы Ӈэбтэй ямбакоця сей тэравы…🎶🎵🎼"
https://vk.com/wall-147614552_5400,"Ява’’ лэтрамбаӈгу’’🌎 🔊Россия яна’’ тиӈгывна сайнорманзь хэванда ненэцие ӈэдабтамбива”. Ямалхад ӈобтарем’ ӈока ненэцям’ хана”.  🔊Тюку яля’ ӈока ненэця’’ культура’ мяд’ хэвхана ма’’лыць. Хибяхав’’ хасава нюдо’, ӈанидо’ – вэсакудо’, теневанидо’, сава нидо’ ӈэдараванзь тоць. Няхато’ сейхад минда вади мэ’’ӈа’’: «Мяканда’’ сензӈэ тода’’!», «Пилютара’’ яӈгоя!», «Нум’ сидда нядабая!», «Мяканда’’ пуня’ тоида’’!», «Мята’’ тер’’ сидда’’ ёльце ӈате’’!» 📌Тюмень маркана тохолкодаˮ, тараванда теневабцодамдоʼ ӈокамдамбаӈгуˮ.  🙏🏻Ямал’ тер’’ ихинандо’ мал’’ ена’’: тарця вэва сер’’ мер’ малебта сава. Сайнорма я’ нина пирхата яӈгоя!  📸Сидяӈг’’ А.Ткачев’ тадтавы’’"
https://vk.com/wall-147614552_5397,"🌲Лесной диалект🌲 ✨Тана диԓивсуӈ мансԓаӈа  ✨Тана диԓивсум матаӈа. Самбуԓкахана ӈайта школа-интернат шитчет’ дю” хампԓяӈк пота кадя. Неԓьчеэй няна ӈаймяханантоӈ нюча пяй мятууди ӈаймай. Шича дю” ӈашки” таняна тохоԓкомай”. Четаӈ школатоӈ дёԓьше ӈаԓка, шанат мятутуӈ, куԓкаԓи” ӈамыдётуӈ тохоԓко мэчитуӈ тадя”.  🔔Шитчет’ дю” по дямпан Самбуԓкаӈ школа-интернат шанат дил маныӈаш”. Четаӈ таняна ӈопшеԓы дюԓкат ва’та мансԓанатуӈ. Школахана чет’ дюԓкат ва’та мат’ дю” ӈашки” тохоԓку”, дюԓкат ва’та хампԓяӈк дяӈкнятоӈ выӈкна диԓина” нешади”, ӈысми” ню”. Чики ӈашкиуде” интернатхана диԓешту”. Тохоԓкота” ӈашки” камна школаханантоӈ садикан канта” шеэв дю” ӈашкиуди” тадямэ”."
https://vk.com/wall-147614552_5390,"Тюку яля нюдяко ӈацекы тохоламбада՚՚ ӈарка ялямдо՚ мэ՚՚ӈа՚՚. Манзаямдо՚ тяхасовна минремдо՚, сенз՚՚ ӈэя՚՚. Е՚՚эмняндо՚ Леонид Васильевич Лапцуй՚ иӈудота вади ӈэдарамбива՚՚: Инд ядарин՚ Манзараб՚՚нанд, Харт илакор Ялэ՚՚ маси՚՚ ниня Миндяраха ӈэӈгу. 🤗💫🤗🧸🌞❤"
https://vk.com/wall-147614552_5386,"🎬Округна՚՚ тиӈгывна ӈэда школаха՚՚на «История культуры Ямала» едэй предмет ӈадимы. Толаӈгобцяндо՚ яӈга няд՚՚мидо՚ таняӈгу՚՚ - нюдякоця՚՚ кино՚՚ ӈэӈгу՚՚. Теда՚ мале пелямда Саляхардахана сертабидонзь. Самлянзимдей классахана мэна՚՚ нюрте՚՚эӈэ тарця учебник ня՚՚амвы՚՚. Тикы предметадо՚ юкад вата нюртей класс՚ ӈэсонд՚ минда.  🎬Округна՚՚ тохолкова՚ серо тасламбада институт ӈобтарем՚ нядаӈгу. Ӈэрм՚ тер՚՚ ӈацекы՚՚ тохолкова՚ серо минрена центрхана манзарана не Татьяна Туляхова кином՚ сертабади՚՚ манзаям՚ тидхалемби.  🎬Тандая՚ редакцияхана՚՚ ненэй вадам՚ минрена Меретя Григорьевна Тусида тюӈгась, тарем՚ лаханась: «Тюку по едэй уроками ӈадимя. Теда՚ си՚՚ми Санкт-Петербурган՚ тохолкованзь ӈэдарамби՚՚. Ӈарка марад՚ няна музей՚՚мана ядэртава՚՚. Сидна՚՚ тохоламбдаӈэ Андрей Головнёв тараӈгу. Пуна намдвына՚՚ манзаяхана՚՚ ӈарка тарабцом՚ ха՚՚авраӈгу՚՚».  🎬Манзаито՚ пел ненэй мяд՚ мюня тадтамбидонзь. Саляхардхы «Ямал – ню՚՚на՚՚ я!» нюбета ассоциация՚ мякана мэць. Сёётэй не Елена Хабиевна Уфимцева, ненэй ӈацекэцяха՚ Даниэла няби Роман кинохона ӈадимда՚՚. Пыдо՚ тасу՚ хаби՚՚ «Чинк няби Ча» нюбета лаханаком՚ падыбиць. Кином՚ сертаванзь Санкт-Петербургхад товыць."
https://vk.com/wall-147614552_5380,"Ӈэрм' тер"" не"" ӈули"" мел"". Хобахат, нойхат, ӈодякохот хуркари ӈамгэри сертаби"". Хусувэй манзая сава, сервари то""олха. 📿✂️"
https://vk.com/wall-147614552_5368,"💫«Няръяна Ӈэрм» газетана” редакциян’ Меретя Григрьевна Тусида тюӈгась. Сидна” етри’ нядабасеты, тохолкова’ нямна ӈока юнм’ тэврасеты. Пыда Сёяха хардахана ӈацекы тохоламбадаӈэ тара, ненэй вадам’ нерня’ минре.  🎨Ӈацекыда «Мыникон’» паднавы”, падтаӈговы”. Тикыдо’ няна” ӈэдабтавы”. Ӈопой манзаям’ Сэротэтто Валерия сертавэда. Таӈы илам’ падтавы. Харакута’ сер’ хусувэй ӈамгэм’ ӈадимдевы. Манэ”ӈара”."
https://vk.com/wall-147614552_5348,"Я’ ниня хуркари” сёётэй ненэця” таня”. Сёхото’ инзелеб” и савуворӈа, сёнзя’ мюй таӈгворӈа. Теда’ ненэй сён’ инзелехэва”. Сёётэй не нюмда Лилия Ядне. Тазовской район’ тер. Москвахана сё мэта” пирдырмахана, сита ӈар” нита поӈгана няхатата ва”ӈась. Сёда тэри’ хайна, лэ”эмна ханта то”олха. Тамна тяха’ варемда мэ”ӈая! 🎵🎶🎤🎧🎹🎙"
https://vk.com/wall-147614552_5346,"Ӈэрм’ тер” ненэця” ӈопой яхана ӈоб” ни” хасена”. Илевандо’ ямбан’ ханяримна мюсерӈа”. Ӈадьбято’ тарабато’ минрена иламдо’ манэ”лабтамбадараха”. Тарця пензер” муно намдва сер’ ӈэ” харто’ масадаӈга”, тара пэӈга”. Ӈани я’ тер” тарабцом’ манэ”ӈада”. Ёльце пир”ӈадо’, варемдо’ мэ”ӈа”! 🕺💃"
https://vk.com/wall-147614552_5344,"Тандая’ Москва’ нямна ӈэдалёрӈаваць. Таняна мэвана” сер’ манэ”мэва” ӈули” ӈока. Россияна” ханярид хуркари” ехэрана” ненэця” товыць. Пыдо’ мал” харто’ ембдяродо’, сертавы манзаидо’, ӈаврадо’ тэвравыць. Сёётэй ненэця” хыно”ӈаць, тарана” тараць.  Тарем’ хусувэй по’ ма”люрӈа”, теда’ мале юкад вата сибимдей ӈобт’ тэвыдаць."
https://vk.com/wall-147614552_5342,"🌲Лесной диалект🌲 ✨Хомана мэкат”✨ 💫Куԓкаԓи” мэкатамна пытыԓмы коляска- кан’уди”. Таԓкахана ӈашки” нюш мэта” кану” дет ӈайна конкурс’ шеԓтаӈаш”. Мянаԓман ха’та” нешаде” неԓьчут интернетмана конԓамытуӈ. Неԓьня шича дю” нешаӈ мянаԓманта мэты патаԓ патмай”. Шеԓтамайтуӈ нитуӈ кану” нычимчемантуӈ дёԓьшкана мат’дяӈкнятуӈ томай”. Маня” неԓм’ чеԓ” няхатата ӈупчики мянаԓта” тадямэӈаш”. Шеԓтамайтоӈ дёԓьше хомаш”. Любовь Суздальцева (Музыкантова) нюнта кан’удим шеԓтапёш экологиӈ няӈ ӈайта темам’ мэмай. Четаӈ чуки мэтама пома таньдет тонԓюнив. Ольга Вэлло шеԓтамы кан’уди ӈупчики хӭйман камуԓяш. Нюнта коляску’удем пыта хомана мэкатамна матамэхэна пытыԓмайта. Ирина Вьюткина (Музыкантова) таԓьша вим комай, нюнта коляска - кан’уди ниӈ Таԓкахана ӈайта ""С горизонта пришедшие"" нимита стелатаԓям шеԓтамы макет’ ӈамтамай. Деԓьше меԓят. Иосиф Леонидович, Таисья Апнавна Музыкантовы нюньч ню’удиӈ кан’удет шеԓтамэхэӈ. Пыч’ пытыԓмэч’ коляска - кан’удеч хӭмшей кыдюӈатуӈ, таймана меԓь. Тат’ дёԓьше хомана шеԓтамэч’. Чики нюньч кан’уде коляски” конкурсхана нимимты местам канаӈаш ✨"
https://vk.com/wall-147614552_5339,"🌲Лесной диалект🌲  💫Нешаӈ дил  💫Каԓитоӈ ӈокма’’  🐟Таԓкахана деты наймы лапкахана диԓина’’ каԓи’’ - форель мичиԓпи’’. Чики кэмчаки’’ каԓя’’ Харампуровская общинаӈ тамы. Таняна мансԓанна’’ куптат таԓьша каԓи’’ ватапи.  🐟Таӈок по’’ дямпны Харампуровская общинахана мансԓанна’’ куше каԓи’’ ватапёма шеԓым хомана тасԓаӈатуӈ. Четаӈ манԓе неньшаԓманна каԓитоӈ ватапёнԓдятуӈ. Хэлаку’’ каԓи’’ камна форель ватапи’’. Каԓпюԓкана ӈайта цехханантоӈ каԓи’’ ватапёш мэтатуӈ установкатуӈ тадя. Таняна ӈаԓка кычаԓаха ӈайшаӈ мюня чиԓимяхат куԓкаԓи’’ тэмс каԓи’’ ватапи’’. Шича’дю’’ каԓитуӈ кыча’’, викня пантамы’’.  🐟Четаӈ каԓитуӈ мякна шумпак, вичиԓьша, шамта, падяха тадя’’. Четаӈ манԓе кэмчаки’’ каԓитуӈ пеԓь нэкаԓдятоньш. Хампԓяӈк тоннахат ӈука каԓям ватамай. Навэт чики каԓитоӈ шича таймана ӈоктандятуӈ. Ненэй викня ӈайта каԓитуӈ мят таӈок каԓям ватапёмаӈ мян. Хомана ӈамԓампюта каԓя’’ ӈадяпатӈя ӈамсади’’, хыԓутахадяш ӈамш хома. Хэлаку’’ каԓитуӈ кэвхана форель ватапи’’. Четаӈ ватамайтуӈ каԓитоӈ Таԓкахана ӈайта лапкахат мичиԓпитуӈ."
https://vk.com/wall-147614552_5338,"✨Тёняӈы нина’’ ил’  ✨Ӈарка я’ юн  💫Хой’ ненэця’’ ил’ нямна падтаӈговы🎨  💫Ненэцие’’ округна’’ краеведческой музейхана вэба’ ирий’ юдимдей толыркана паднана’’, падтаӈгода’’, общественной манзаи’’ минревы ненэця’ Прокопий Андреевич Явтысой художественной выставкам’ нэць. «Салъяд» тарем’ нюмдевы. Тюку по’ неняӈг’’ ирийхана хасуюр’’ помда ядабтаваць.  💫Прокопий Андреевич мяд’ тер’’ несэй манзаида музеян’ тэврэйдонзь, тикы’ нерцюна музейна’’ фондхана тянёць. Ӈадьбята тарця выставкам’ нэсь нисеты серос’’. Падтаӈго ассоциативной графикам’ мэ’’ӈась. Тарем’ ӈули’’ сомбовна хой’ ненэцие’’ илам’ манэ’’лабтамби. Вымна мюсерта’’, ханена’’, ёрта’’ падтавы манзаяханата ӈадимяць.  💫Хусувэй сертавы манзаяда илаӈгад пере. Картина’ хэвхана ненэця’’ пон ну’’. Ихинандо’ ненэця’ иле’’мям’ толабадараха’’. Тохолкода ӈацекы’’ юнета яндо’ тер’ тотрев’ падтаӈго тоходанавы’’.  💫«Салъяд» выставка округна’’ краеведческой музейхана носиндалава’ ирий’ сидя ю’’ нябимдей толыр’’ ӈэсонд’ манзараванда. Хибя тамна таня’ нивы ӈэб’’нанда тэвор’’, тюӈгада’’, манэ’’ӈара’’."
https://vk.com/wall-147614552_5332,"Сэдора теневана не” ""Полярный стиль"" нюбета конкурсхана помнандо’ пирдырӈа”. Ненэця” паской паныдо’ , мальцидо’ сервы”. Ембдяродо’ няхатато’ мал” яӈга”. ✨"
https://vk.com/wall-147614552_5323,"💫💫XVII международная выставка-ярмарка ""Сокровища  Севера: мастера и художники России 2022"" 🤝🤝Встретились с коллегами из регионов и авторами нашей  газеты, пишущими на ненецком языке, с [id348567063|Юлия Талеева] , [id19911112|Елена Ямкина] , Раисой Яптуне . Конечно, мы говорили о языке и о газете."
https://vk.com/wall-147614552_5322,"В рамках XVII международной выставки-ярмарки ""Сокровища Севера: мастера и художники России 2022"" проходит круглый стол «Электронные образовательные ресурсы на языках коренных малочисленных народов Севера, Сибири и Дальнего Востока: достижения и перспективы развития». Тематические направления: -цифровые образовательные и научно-познавательные ресурсы для детей, посвящённые изучению родных языков, литератур и культур - электронные научно-методические ресурсы для учителей родных языков, литератур и культур -просветительный цифровой контекст для родителей, направленный на оказание помощи в создании развивающей речевой среды на родном языке в условиях семейного воспитания."
https://vk.com/wall-147614552_5318,"💫💫Ӈарка Россия' марадм’ манзабтавы’’💫💫   ✨✨Вэба’ иры’ юкад вата тетимдей яляхана Москов’ маркана «Сокровища Севера» выставка-ярмарка нэяць. Россияна’’ ханярид хуркари тэнз’’ ненэця’’ ма’’лёвы’’. Камчаткахад, Чукоткахад, Ненецкой автономной округхад, Ханты-Мансийск’ няд, тамна ӈанихит товы’’. ✨✨Ямалхадна’’ юр’’ пир’’ ненэця’’ мядоӈа’’. Мел’’ хибяри’’ харто’ сертавы, сэдвы ӈамгэридо’ тэвравы’’. Вэба’ иры’ няхарамдей яля’ хамекурӈаць: сеӈга ёдо’ манэ’’сарӈаць, тэвравы сэдъидо’, ембдяродо’ хамэдамбиць, тарана’’ тарабцодо’ мэйрамбиць, сё мэта’’ сёдо’ хайналтамбиць. Хуняӈы яляхана «Сокровища Севера» пэяць. Яна’’ ӈарка харад’ мюмня мундо’ ӈаха’’амна хаясь. Тад’’ тованда газетаханана’’ яна’’ тер’’ ӈэдалёро’’ми’’ нямна тамна паднаӈгува’’."
https://vk.com/wall-147614552_5316,"🌎Енся’ юн 💫Мядонди’’ ӈэдалёрма💫  🛫⛴🚉Пудана по’’ Таймыран’ яна’’ тиӈгад ӈока мядонда’’ турць пэяд’’. Едэй палаӈгана хабця’ ӈади’’ма’ пуд тарця сехэрым’ сертаць. Няхаромдэй по’, ӈоб Енся’ салабада хэб’’, Россия’ тер’’ и’’мана турӈа’’. «Максим Горький» нюбета ту ӈанохона ядэрӈа’’. Ӈэдалёрта’’ ненэця’’ сехэрэдо’ ямб, сидя ёнар’’ километр Красноярск’ маркад Дудинкан’ миӈа’’. Ханяӈы’’ хардаха’’на нулаӈга’’, илека серо манэ’’сарӈа’’, нылана’’.  🌲Ненэй ненэцие’’ ӈэсын’ ӈобтикы тэворцеты’’. Ӈэдалёрта’’ тикы мядо’’мам’ ёльце ӈатесетыдо’. Няхаромдэй по’ Яроцкий Павел’ ӈэсыхына мядонзеты’’. 🦌Павел Яроцкий мята терсавэй вымна мюсерӈа. Нисяхаюта, небяхаюта серм’ теда’ пыда пэрӈада. Пухуцямда, не нюда няць тикы манзаямда минреда. Нядмакода, хасава нюда тамна нюдяко. Таӈы ёльцяӈгана, ныланава’ паӈохона хардахад сидта нядаба мяӈгда турцеты. Теда’ няд’’мида, не нюда мале школан’’ падна ӈэдабтэйдась.  💫Туристхана минрена манзаямда Павел саву’’ӈада. Пыда ивнанда, ӈока ненэця’’ тэнз’’ мюсерта нина’’ илам’ ехэрадо’. Ханяӈы’’ харто’ иле хардаридо’ тенева’’. Сяхаӈгарт Ӈэрм’ ё’’ нямна нивы’’ ӈэдалёр’’. Ӈядьбята хусувэй ӈамгэ нянандо’ илека. Тюку по’ ӈэсыхынандо’ самляӈг юр’’ мян мядондадо’ ӈэвы."
https://vk.com/wall-147614552_5315,"🌲Лесной диалект🌲 🌲✨✨«Харвей»✨✨✨✨✨✨✨✨✨✨✨✨✨✨✨✨ 💫💫Ӈамыԓи нешаӈ тэмс каԓьта дилмта чедимямата таԓа. Таԓям Каԓпюԓкана ӈашки” хыниԓмаӈ мэт куԓкаԓи” мероприятии” шеԓташту”. Нешади” поӈкнатуӈ мянаԓмаӈ мэт Каԓпюԓкана фестиваль ""Харвей"" шеԓтаӈаш”. Чики мероприятимтоӈ ӈаԓтана” ӈашки” выӈкай дилм, нешади” шиниӈкуй шеԓу” нимямэт дюԓ шеԓтамы. Каԓпюԓкана таԓьша фестивалим неԓьчеэй мэматуӈ.  💫💫👏🏻👏🏻👏🏻Ӈалка мячисэм Гран-при «Ямал нюна” дя!» нимита ассоциацихит мэна” няамӈатуӈ. Пытоӈ куԓкаԓи” номинацихина мянаԓьш ӈэхэԓмантуӈ камна мячинчетуӈ хомана дятаптаӈаш”. Нешади” культураӈ дет тонԓюта фестиваль «Харвей» хитай. Мянаԓмы неша” маньшту”: чики мероприятитоӈ дёԓьше вихинянтуӈ хома. Тат товнта похона ӈай ӈомт ӈоман ха’ӈа”, нешаӈя дилмтуӈ, культурамтуӈ нычимчемантуӈ мэты."
https://vk.com/wall-147614552_5311,Сегодня в Ленинградской области в г. Всеволожск проходит  Vll Всероссийский фестиваль художествественного творчества малочисленных финно-угорских и самодийских народов.
https://vk.com/wall-147614552_5310,💫Ямалʼ тиӈгывна ненадо ялямʼ мэˮӈаваˮ! Салехард 427 поданда хая! 🥳🥳🥳🥳🥳🥳🥳
https://vk.com/wall-147614552_5306,"📚Тохолкованзь товыˮ лаханаˮ ✨Нараʼ школамʼ ёльцевыˮ ӈацекыˮ нердена тохолко помдоʼ пяˮ. Хусувэдоʼ илаӈгана мэˮманда манзаядамда тэравы. Тедаʼ мале хуркари ӈарка маркана едэй иламдоʼ торомдамбиˮ, общежитийтоʼ падро сертабиˮ. Хартоʼ индоʼ серʼ иле тоходанаˮ.   ✨Марина Сусой - Яр-Саляʼ тер. Хасава юˮ классʼ пуд тохолко товы. Мята терˮ поӈгана пыда ебцота. Нида сита ӈахаˮ ӈэдараван нивыˮ харваˮ. Ӈадьбята харта янда хэвхана, Саляʼ харадʼ колледжхана тохолко таславэда. - Ӈулиˮ нюртеˮэ падтаӈгодаӈэ хэван харвадамзь, таремʼ нись еревˮ. Тедаʼ ненэцие нядабадаӈэ хандадмʼ. Тохолковаʼ няюʼ еси мипаӈгудмʼ. Хуркари тэнз манзая сава, ӈопойˮ ӈокавна тохолко тара. – Марина таремʼ ибедорӈа.  ✨Юлия Яптик Ӈытарми-Саляʼ школамʼ ёльцевы. Пыда малеʼ ӈахат теневавы – сяхаӈгавʼ бухгалтерӈэ няби экономистӈэ ханда. Харта харвабцовнанда хаˮмыˮ. Едэйвана мартʼ тэввы няваˮ Саляʼ хардахана ӈэда техникумхана тохолкода. Юля вадида тарцяˮ: - Мань ӈобˮ пэдавадмʼ ӈэсетыдмʼ, тохолковамʼ ӈулиˮ мэнев. Минреванда серми техэ малханда тэвраӈгув. Тикэми малеˮмахадани тамнаʼ тяхаʼ нэкалтав."
https://vk.com/wall-147614552_5303,"🌲Лесной диалект🌲 💫Дилта дямпан хомана мансӆамы 💫Чуки похона Пуровскийʼ районʼ кашемʼдюӆ пота кадя. Ӈука нешаˮ районма чуув падеӆьш мансӆаӈашˮ, мансӆаӈаˮ. Неӆьчеэй Пюӆ дян каӆватˮ шеӆтапёш чепьмаханантоӈ ненэй нешаˮ, капиˮ, ӈысма, вахандя капиˮ ӈупчики нятакоштушˮ. Четаӈ тайˮкай мансӆамыˮ ӈаӆкаˮ нешаӈкат кадюта чадюˮ. Пуровскийʼ районхана диӆинаˮ вӭкуˮ, пушаˮ каӆтуˮ шеӆтапёчи нятапёш ӈука мансдям мэштушˮ.  💫Ховку Ильмович Пяк хайноӆьш хитамантуӈ неӆьшуй похона дяӆяманымай. Выӈгиӈ няна таньдёӆьшкана ӈисытоӈ ӈаймай. Шитчетʼ - кашемʼдюˮ похонанта Ховку Ильмович манӆе вяӆта падиӆта ӈашки ӈаймай. Шаӈкмян выӈкай мансдям шеӆтапёмамʼ чедимямай. Ӈаӆка нетаˮ нятапёш тытаˮ падеӆьштомай, нисымʼ ӆэтпёш нешахананта пиӈ вештомай. Ниӆидём Мунумэта Пяк тэсамы нешаӈ ӈаймай. Коллективизацим шеӆтапёш чепьмаханантоӈ тэʼта нешадиˮ тыˮ колхозˮ тэт, кашунай тыӈя ӆусаˮ патдятоньшˮ. Таӆям чикиӈ путы нешадём Ильма Мунумэтович нетаˮ няш каӆьтуӈ тытуӈ падеӆьш колхозан мансӆаш чепьмай. Тайˮня чикинта шеӆ ӈукадяай тыта нисыˮ Таӆкахай совхозхана мансӆаннаˮ нитаˮ ӈутаха каамӆамыта.  💫Куптаӈ, хомана мансӆаманта деʼэмня Ховку Ильмович шанатʼ патӆотаˮ веӆвуˮ мимы тадяˮ. Четаӈ вӭко манӆе ни мансӆа, куптана тамна пеньшин кадяш. Ховку Пяк кявхананта мэмынта няӈиӈ ничˮ хомана ватаӈаханьш. Пычи каса ничˮ, ничˮ нюудиˮ чупей выӈкай диӆант тохоӆайчаньш. Четаӈ вӭко тамна выӈкна диӆешту, нита нюудехеˮ майпёшту. Шиниӈкуй дилта вачаш Ховку Ильмович маньшту, хӭмтуӈ ченят тадяӈайта, тоӆумтамытуӈ выӈкай дилтоӈ, шеэмпата ӈотнаӈ, ӈаӆка нешаӈʼӈя пытуӈ нянантоӈ хомаӈяштуш. 💫Четаӈ Пуровскийʼ районʼ кашемʼдюӆ пот каймя дяӆя маняˮ ниӆинанаˮ, катананаˮ праздникʼ. Пытуӈ нятакотахатуӈ, писамэй куӆкаӆиˮ вайма нумкна мансӆанахатуӈ, ӆусаˮ неньшаӆмана таӈок каӆтоˮ меӈашˮ. Таӆям чупей ӈаӆка нешадеˮ Пуровскийʼ районʼ юбилейхана поздравийпинаˮ."
https://vk.com/wall-147614552_5293,"🍂Не″ ӈани’ яебтюрӈа″🍂 💫Выӈгана илена не″ ӈобтарем’ тэри ни″ мы″. Ӈэрё’ яляндо’ ӈарка пелям’ пихина мэ″ӈадо’ , яркола нядаӈгу″. Мяд’ серо минрена″ мальци″, паны″ яндад’ хоб тырабтамби″, сямдарамби″. Тикы’ хавна мэята″, мято’ тер сырэй ӈамгэрид сэдыби″. Ӈацекыто’ ня’ ӈодиманзь ядэрӈа″, емзьдей ма″ламби″. Ӈоди пиремби″, лески ябцыби″. Ӈувоманзь хан″ӈа″. Пуна ва″авто’ ӈувод сярыби″. Мядото’ халясавэй то’ вархана ӈэб″ юрик″ хыраби″. Сарё″, пудё″, синё″ пуд’ вэсакуто’ , ӈацекыто’ са″невы ӈамгэри тырабтамби″. 💫Мюсерта″ нина″ тарем’ вэба’ ирымдо’ мадаӈгудо’ . Тикахавахад янамбоковна сёда ханото’ ня’ мюселтыд″."
https://vk.com/wall-147614552_5292,"🍂Ӈэрёй манзаидо’🍂 💫Хой’ тер″ ненэця″ ӈэрё″ манзаидо’ ӈани’ ӈока ӈэсь пэрӈа″. Хусувэй по’ паӈо выӈгана илеб″ харта серта сер’ таӈг ниӈа″. Ядембада″ пуд тэраӈгосеты″, мяк″ вомы тыдо’ яркыбасеты″, суюдо’ хавомбасеты″, пардонтаӈгосеты″, хабтандасеты″. Ӈэрёманда сер’ мэдна″ ты″ ӈадиберӈа″, хасава″ тикыдо’ яӈгаби″. Ханяӈэхэ″на малтаванзь хан″ӈа″, тудакунда″ варанда″ ты″ ныклаӈга″. 💫Пида мале’ пэвсеты″, ӈадьбята малкода″ хубтахана мяктато’ малкованзь ханцеты″. Пэвсюмя’ няна мэта тыдо’ иня’ малан’ мадерт’ сярыбасетыдо’ . Ялэманда сер’ ханимы я’ нимня тэхэто’ ӈэдаласетыд″. Тыто’ хавна тарця манзаидо’ таня″: ханото’ тахабэй″ сулорпи″, едэй хано сертаби″, ватаӈгованзь хан″ӈа″."
https://vk.com/wall-147614552_5290,"💫Мяд″ терсялма″💫 Ӈацекы″ тохолкованзь хэ″мяхад ты пэрта″ мяд″ мюй″ ӈадя терсяламзеты″. Нюдяко″ ӈацекэцяри″ небянато’ хэвхана сюрсеты″, вадаха″нато’ хэвы″ нито’ тотрев’ нядаӈгован’ харвана то″олха″ ӈэсеты″. Ӈопой″ небянадо’ манзаяхатато’ тэри лаво″ламбасеты″. 📚Тарць’ ямбха″на ӈарка нидо’ школан’ ханцеты″, харад’ илам’ торомдамбасеты″. ✍🏻Ненэй вада урокаха″на таӈы иле″мито’ нямна паднасеты″. Мядото’ тер, тэкоцидо’ , вэнекудо’ тензебтембасеты″. Мякандо’ харвавато’ нид мунзипой″ сэвто’ хаял″ тетрадьто’ ни’ ха″амсетыд″. Небянато’ -нисянато’ харад’ ня’ мюселмам’ ӈате пясеты″."
https://vk.com/wall-147614552_5289,"🍂🍃Вэба’ иры пэй″🌦🌧 💫Мале’ ӈэрё то, вэба’ иры пэй″. Янда ний тасиримна несэймдана, едэй паным’ серуванзь пя. Вэба″ падяраха ӈолепидо’ тасехэйӈэ, няръянаӈэ хая″. Сата сарё″ ӈанинзер″ хурна″ - я’ нийм’ хадаби″. ⛅Нувода тецьда’ няю’ хамэдэяд″, яля’ сэв лэкданадарев’ тир″ тяхад ӈояк″ ӈадиберӈа. Нямэхы″ я″авлавы″ неняӈгана″, пилюна″ мэ″маридо’ ядо’ . Я’ сяр’ ниня илена″ ӈамгэ″ сырэй ялэто’ няю’ хамекулыд″. Тиртя сармик″ ӈоб″ пуд ядембада яха″ мюдадарев’ вэӈгалё хан″ӈа″. Тадтикахавахад мале’ сян си″ив яля ханда - вы’ терсяламда, сыӈгрёсяламда.⛅🌨  🍂"
https://vk.com/wall-147614552_5278,"🏃‍♂🏃‍♀ Нечей Сэротэтто, Анна Яптик, Эльвира Окотэтто, тамна ӈани нидо’ «Полярный круг» полумарафонхана сюрберӈаць. Няхар” илебей некоця” 10 километр’ пир” дистанцияхана мэвы”. 🏃‍♂🏃‍♀"
https://vk.com/wall-147614552_5273,"🏃 💫Вэбаʼ ирыʼ 4 яляʼ Салехардахана сёбарˮ ненэцяˮ маˮлыˮ. Ханярид-танярид Россия хардахат товыˮ. «Полярный круг» нюбета легкоатлетической полумарафонмʼ мэӈаˮ. 🏃♀🏃🏃♂💪  💫Ёнарˮ пирˮ ненэцяˮ сюрамбаӈгуˮ. 4 дистанциямʼ мэтаˮ. Сямянхат ямб - 20 километр ӈэӈгу. 🤩  💫«Няръяна Ӈэрм» газетахананаˮ паднана илебей няваˮ ӈобтикы таняна ныхымда хорпаӈгу. 10 километрмʼ пирдалембаӈгу. 🏃‍♀ 👉🏻Интернет мутравна манэць пиртаваˮ. ""Ростелеком"" компания онлайн-трансляциямʼ минреӈгу.  Сехэрыʼ ядувна камераˮ таняˮ👀  Сырӈадаˮ!!! 🔥👀  ✅Камера №1 https://camera.rt.ru/sl/-ZE0FKmMv  ✅Камера №2 https://camera.rt.ru/sl/MNUue0eLz  ✅Камера №3 https://camera.rt.ru/sl/k3Fw7uT9n  Масиˮ теневана нидаˮ манэˮтадаˮ 👀"
https://vk.com/wall-147614552_5268,"🚁Лекар’ ӈано ненэцие хан’’лаӈгу🚁 👉Выӈгана ненэця’ хаӈгулаб’’ тиртя ӈаном’ ханзетыва’’. 🤳Спутниковой телефон таняхаваб’’ сава, юӈгобта ӈаха’ факториян’, хахаяда ӈэсыхы’’ ӈэдалё тарасеты. Вадам’ ӈэдара’’махад лекар’ ӈано вэва нум’ нибта ӈа’’ таминда тосеты. Тикаха’’ лекар’ мякана мэвы’’ ненэця’’ мякато’ харто’ ханзер’’ пир’’ӈадо’, тарем’ тэворцеты’’.  👉Тандая’ Законодательной Собранияна’’ депутат’’ тэхэ’’на илени ненэцие лекар’ мякад санавиацияхана тэвола табэдавыдонзь. Ӈобкана тасалкурмато’ мальӈгана тарця тарана вадам’ Законодательной Собранияна’’ нерм’ пэртя Сергей Ямкин ваде’’мэдась. Ненэся’ ты пэртя’’ мер’ мякато’ тэворць нисетыдо’ пирас’’. Мале пон’ вынд’ хэсь я’’амсетыдо’. Харвабта хаӈгурмы ненэць’ есяда юӈгоданакы, иле мята хардахана нинякы таняӈгу’’. 2019 по’ ӈэсонд’ лекар’ ӈанохона ненэцие ядэлавыдонзь, пуна тарця ватом’ ха’’авравэдонзь. Тамальӈгэхэт лекарари’’ няби лекар’ мят’ миндари’’ санрейсхана ханаць пир’’ӈадо’. Ӈэрё’ Ямална’’ депутат’’ транспорт’ няби здравоохранение’ министерстван’ падарм’ ӈэдараванзь пэрӈа’’. Сергей Ямкин мась: - Вынд’ тирта’’ лекар’ ӈано’’ ӈобкад танясеты’’, мякто’ тэвва я’’амна ты пэрти ненэцие ханабабто’ ёльце сава ӈэӈгусь. Нямэхэна ненэцие’’ сенз ӈэвам’ лэтрамбава’ Госдума’ комитетан’ тарця вадам’ ӈэдарамбиваць. Тикы’ пуд табекова’’ саву’’ӈадонзь. Тамна тяха’ лекар’ тиртя ӈано’’ манзаям’ тасламбава’ ёльцяӈгана манэ’’сартадо’, тасламбаӈгудо’. Тю’’уна ӈамдёда нина’’ сидна’’ намдабато’ яна’’ терха’’ ӈарка таром’ ха’’авраӈгу’’. 👍Лекар’ ӈано вы’ тер мякато’ тэвабабта ӈули’’ сава ӈэӈгу. Сян’’ ва’’лер’’ сертаба нянандо’ ни’’ тараӈгу’’. 👍Ненадовна таӈы ялэна’’ тоб’’, тиртя ӈано’ хавна вынд’ ӈамгэхэртахана нин тэваӈгу’’."
https://vk.com/wall-147614552_5262,"🍁Вэба’ иры пэй”. Ӈацекы” тохолкованзь то”. 🔔Тюку яля’ ӈарка ялямдо’ мэ”ӈа”. Мал” сомбой ембдяродо’ сервы”. Няхато’ маймби”. Сидто’ тохоламбадахато’ мядонзэй, ӈамдэдо тэвравы”. ✍️Едэй тохолко помдо’ сававна мэ”ӈамдо’! Тетри, самляӈри ня”марпая”! Сенз” ӈэя”! Ӈацекы тохоламбада” ныхыдо’ ӈока ӈэя!"
https://vk.com/wall-147614552_5259,"✍️💫Ӈацекы’’ тохолко пэяд’’ 💫✍️  ✏️Ямал’ тиӈгывна ӈацекы’’ едэй тохолкова’ помдо’ пя’’. Пилю’’ иры’ пуданахана яна’’ ӈэвахана мэна’’ Салехардахана тасалковы’’. Тад’’ манзара пэванда’’ школа’’, садик’’ нямна лаханавы’’. Ненадовна ӈацекы’’ сенз ӈэвам’ ваде’’мы’’. Тикы’ няю’ округна’’ школа’’ мал’’ хамэды’’. Хусувэй тарана ӈавэдо’ таня’’.  ✏️Тюку по’ няхар’’ ёнар’’ пир’’ интернатха’’на илена ӈацекы’’ товы’’. Поӈгадандо’ 626 нядо’ нердена мэва’ падна пэвыд’’. Пилю’’ иры’ сидя юдимдей яля’ пиркана ӈэсы’’мана, таӈоця’’мана тиртя ӈано’’ ядэлыдаць. Ӈахат сер’ Тазовской районхад тирць пэйдаць. Таняд ӈокханда 290 ӈацекым’ тэвравы’’. Теда’ пыдо’ мале харад’ иламдоs торомдамби”.  ✏️«Тиртя ӈанохо’’на хубта явна мюсерта ненэцие’’ ню хосаяваць. Хардахад хахая’ илена’’ нюдо’ харто’ и’’мана, я’ нимня тэврасетыдо’», - тохолкова’ серо минрена департаментхад тарем’ лаханаць.  ✏️Вэба’ иры’ хасава юдимдей яля’ ёльцянд’ ӈацекы ма’’ламбаӈгу’’. По’ ямбан’ сидя ю’’ самляӈг школа-интернат’’ манзараӈгу’’. Таняна 7768 ӈацекы’’ паднаӈгу’’, едэй тохолко теневабцодамдо’ торомдамбаӈгу’’. Харад’ илам’ тохоламбаӈгу’’.  📷Сидяӈг"" Екатерина Яптик' ӈэдабтавы""📸"
https://vk.com/wall-147614552_5247,"🗞Редакцияхана"" Виктор Окотэтто тюӈгась. Пыда нябимдей по' Санкт-Петербургхана тохолку. Сяхари' ненэй вадан' ӈацекы тохоламбуванда. Теда' тикы манзая' няю' пыхыдамда хамэдамби. Ӈарка мар"" няна хуркари"" волонтёрской няби общественной организацияха""на мэ. Тамна харта проектада таня""👨‍💻👍.  😊 Виктор' юнда няна"" ваде""ӈась, мась:  - Мань тюку та' мякани Яптик-Саля' вы' ня' тэва я""мавась. Ӈадьбята манзарадамзь. Сидя си""ив яля' ""Юные геологи"" лагерькана вожатойӈэ тарадамзь. Тандая' Центр изучения Арктики нюбета мят' тэворӈадамзь. Таняд сертаванда манзаядами таць. Тохолкода ӈацекы тидхалембаӈгудм', няни лаханаӈгу"", хонаркурта"". Ты пэрма', ёрма' нямна ӈэда вади тохоламбаӈгу"". Тедари' ехэрадм', хибям' нятадм', пуна пуномда. ✈️Тохолкова' ёльцьми хахаялма, Санкт-Петербурган' ӈэдалаӈгув"".🚅  📚Едэйвана тохолко пэванда"" няхата тарця вади хэтась:  - Сейдо' нёя"" пин"", нерняри' ӈэя"", ӈамгэхэрт сиддо' нёя таб""ламбю"". Пэдававна тохолкоя""! Сававна тохолкобто' иландо' сибё ӈэӈгу, ня""марпада недбядо' таняӈгу."
https://vk.com/wall-147614552_5243,"🌎Тёняӈы нина’’ ил’  ✨Ӈарка я’ юн  ✨Харто’ ватовнандо’ илена’’  ✨Хусувэй хибяри иланда сехэрым’ инда сер’ тидхалембида. Тикы ва’’лер’’ хари’’ няданда пере’’, хусувэй ӈамгэда таняд миӈа… Вырэй ненэця’’ маня’’ яханана’’ тянё ни’’ ӈа’’.  ✨Холгов’ ӈэсын’ ӈэдалаӈгуна’’. Таняна ты пэрма’ серкана ветеран Иван Афанасьевич Варницын иле. Тюку по’ сиднтет ю’’ няхар’’ пода панысь. Пыда хойхана соявы. Тэхэ’’на’’ пили’’ манзаравы. Совхозхана мэванда мальӈгана юнамда Ӈарка, Нюдя яхана мюсерта’’ ненэця’’ намдорцетыдо’. Холгов’ тер’’ ты пэртя’’ няданда тоходанаць.  ✨Варницын’’ пили’’ мэёвна илець, хасава нюда илан’ мэёвна сырта’’ хибяриӈэ’ вадыць, тюку ялян’ хэтась нисяндо’ серм’ нерня’ харвась минредо’. ✨Ӈобкана ма’’лась ӈохонандо’ нертей крестьянско-фермерской хозяйством’ сертаць, тэдамдо’ тэмдаць, теда’ яханандо’ тыдо’ пэрӈа’’. Нисяндо’ инда вато. Илеванда ямбан’ минревы серта нюда’’ нерня’ минредо’. - Хасава нюн’’ нюдякоходандо’ хусувэй серт’ тоходанасеты’’, яханандо’ хусувэй ӈамгэм’ лэтамбасеты’’ - нисядо’ тарця вади’’ хэтась. – Тоходанавандо’ ёльцяӈгана каникулка’’ хоян’ паромбасеты’’, школам’ ёльцесь, теневаць ханяна манзараӈгу’’. Мякандо’ тэвыдаць, хэвханан’ илелъядаць.  ✨Таня’, нисянда хэван’ Василий Иванович Варницын тэвыць, пыда 1981 по’ ты’’ ниць ирий’ тетимдей толыркана соявы. Тюку ялян’ манзаямда теневана хасава, сян юд’’ мян’ по’’ ямбан’ харта явнанда мюсерӈа. - Холгов - мань соя’’ма’ яв’. Тюкохона соядамзь, тюку яхад саварка я нянани’ ни тара’’. Нюдякоходан’ тенев, тамальӈгана хойхана хибяри’’ ӈока’’ ӈэсеты’’, ненэй мякана илеваць. Мякана саць савась, мя’’ма’’ лата ӈэсеты, - вадамда Василий Иванович ханада. - Хой ями хардув - мань ябми. Ӈопой хой яна’’ ватовна илесь тара, иринана’’, хаданана’’ илм’ тенехая. Хари’’ тэнз’ паӈгм’ тасламба илесь.  ✨- Нисями’ ӈока ӈамгэн’ си’’ми’ тохолась, харта теневанамда няни’ тэврадась. Ненэць’ тэсавэй ӈэб’’нанда тара, тарем’ ӈахы похот миӈа. Холговхана тына’’ хаб’’нандо’, ихинана’’ ёльце вэвась. Ты - ил’ ӈэ’’ нив’, - Василий тарем’ тасалку. - Ты’’ таняӈгу’’, ил’ таняӈгу! Теда’ ты пэрма сер’’ма’’ янамбовна тю’’у’ миӈа. Ӈарка яхад тэвравы’’ ты’’ ӈохона илесь торома’’. Тына’’ толыр’’ вадабива’’, хусувэй по’ сую’’ сояӈга’’. Илевава’’ нерняри’ миӈа, сава нянана’’. Нюна’’ вадёдана’’, тюкоход хэван’ нисеты’’ харва’’. Валакада хардан’ ханта’’. Садикан’ ядэрць тара, тоходанась, небянато’ ня’ хардахана илеӈгу’’. Каникулкана ӈани’ тута’’. Сырэй мальӈгана тэхэ’’на хасавари’’ ядэрцеты’’. Хэвханана’’ Вера Ивановна Варницына КФХ’ ервота мэсеты.  ✨Хойхана илена’’ хибяри’’ ныланавам’ ехэра’’. Саць тэтнава’ мальӈгана ӈавор’’мандо’ ёльцьм’ юрвы’’ ӈэсеты’’. Тарем’ ӈэб’’нанда ӈод’’ Варницын’’ мяд’ тер’’ е’’эмня минрена манзаядо’ маймбабцо!  ✨«Хой’ ӈацекы’’ нюдякоходандо’ ныхындо’ пирувна небянадо’, нисянадо’ нядабасеты’’. Пыдо’ мякана сава нядаӈгода’’ ӈэсеты’’. Пям’ хосаяӈгу’’, идм’ тэвраӈгу’’, нюдяко нидо’ маниеӈгу’’. Маня’’ тарцяваць, тарем’ маня’’ нюна’’ вадёдана’’. Сяхаӈгава тарця ялян’ тэваӈгуна’’, сяха’ хусувэй теневанава’’ нюна’’ нюху’’ вадетава’’’’, - Холгов’ тер’’ тарем’ лахана’’. ✨«Саць харвадм’, маня’’ яханана’’ тына’’ пили’’ таняб’’нандо’, ты пэртя’’ нина’’ харто’ яханандо’ сававна илеб’’нандо’. Пыдо’ манзарась теневана’’, тыдо’, ямдо’ мэнена’’. Ӈобкана ӈарка серм’ пэрӈава’’, тикахад илевава’’ пере’’, - тарем’ Анастасия лахана. «Анастасия хурка ервота, не нянд’ нямна ӈамгэм хэтаӈгун’? Ханзер’’ манзаямда минреда?’’, - Василийм’ хонрадамзь. - Серода саць сававна пэръяда, 5+ масьтеӈгудм’! Маня’’ ӈод’’ ивъер’ манзаяхана сырӈава’’, нява’’ нядабасетыва’’! Ныхыта некоця, тарця серм’ пявы! Пэдава!  ✍🏻Юлия Талеева’ падвы"
https://vk.com/wall-147614552_5242,"🌟🌟Лесной диалект🌟🌟✍️✍️  ✨Хома нятакома шеԓ ✨  👨‍👩‍👧‍👧Нюсамы нешаӈкна «чумовой капитал» - хома нятакома шеԓ. Чуки диԓихина Пюԓдяхана выӈкна диԓина’’ ӈашки’ неша’’ ненэй мят’ дет тонԓюта ӈамыку’’ нямаԓӈаш’’.  💫💫Ӈуп ненэй мят’ дет тонԓюта капитал’ миԓта хампԓяӈк’ дюԓ дёнаԓ веша’’хат ӈука. Ӈуп комплектны - ӈу’’ тунԓы’’, мят’ мян шича мымай дедя, прашинай дедя, пяй латку’’, шича кан, вешай кэԓ. Таԓьша ненэй мят дет тонԓюта капиталым выӈкна диԓина’’, няхаԓкат ӈука нитуӈ тадямэна’’ ӈашки’ неша’’ нямаԓпи’’.  👉Ненэй мя’’ шеԓтама выӈкна неньшаԓ ниӈа. Ненымана хыԓы дедя’’ хятнана ништу’ӈа’’. Кашаԓи’’ хампԓяӈк’ дю’’ тыӈ копа’’ ӈуп мят дедят кяшту’’. Ӈука тэта дякута нешиӈ таӈок копам ӈамэхэт коны. Таԓям ненэй мят’ дет таԓана’’ ӈамыку’’ вешашипёй, мячисы ӈя округхатна мичиԓпёма дёԓьше хома шеԓ.  ❄️Четаӈ ӈамыку’’ няаммы’’ ӈашки’ нешаӈи’’ манԓе хыԓаӈ камап деты мятутуӈ патаԓты’’, канутуӈ мыдюӈаймям конуԓты’’."
https://vk.com/wall-147614552_5225,"🚢Сергей Окотэтто Ныда' няд тось. 🏫Хасава ю"" классм' ёльцевысь. Теда' Салехардхана колледжхана тохолкода. 🧑‍💻Программистӈэ хэванда, тикы манзаям' торомдамбаӈгу. Ненэся ӈод"" тюку илаӈганана"" компьютер' серо теневана"" ненэця"" ӈули"" тара"".  🧍Теда' нява"" харадм' тохоламби, серода тасламби. Падрода сертаби, общежитияхана илеванзь пэрӈа. Сергей мась: - Мань школахана программирований' кружокан' ядэрӈадамзь, тамна' тяха' тохолкован харвадм'. Хар""н тарця манзаям' тэравась, хибяхарт си""ми нись табадамбю"". 🧑‍🏫🧑‍🦰Сита то""олха"" ӈацекы"" ӈока"", пыдо' мал' едэй илм' пяванда"". 🚁🛥️🚉Хибяхав ту ӈанохона, ӈани тиртя ӈанохона, ханяӈы"" выӈгад еся сехэрэвна товы"" . 🌟Хусувэндо' харта сехэрэда, харта ябда. 🌟 👍👍Тохолко варемдо' мэ""ӈая""!✍️✍️"
https://vk.com/wall-147614552_5221,Теняна Салехарданʼ Ныдаʼ няд пудана ту ӈано  тэвыць.  Ненэциеˮ поӈгана студентˮ ӈокаць. Ханяӈыдоʼ нердена тохолко помдоʼ пяӈгуˮ. Илаӈганандоʼ мэˮманда манзаидоʼ тохоламбаӈгуˮ.
https://vk.com/wall-147614552_5218,Мяна’’ хэвувна тиртя ӈано таремʼ хэсетынё.
https://vk.com/wall-147614552_5217,"Хусувэй по’ Москва маркана мел’’, тарана’’, сёётэй ненэця’’ ма’’лёсеты’’. Тюку ӈэрё’ ӈани’ ӈобт’ тэваӈгуд’’.  Вэба’ иры’ 14 яляхад 18 яля’ ёльцянд’ выставка-ярмарка «Сокровища Севера» ӈэӈгу. Тикы юнм’ мале нара’ няна намдаваць. Таня’ хэванда ненэця’’ мале ӈахакуд хамековы’’. Сёётэй нина’’ хыно’’манда сёдо’ хайналтамбавы’’, сэдорана’’ сэдувандидо’ тасламбавы’’, тарана’’ – тарабцудо’ тидхалембавы’’, савумдамбавы’’. Россия яна’’ тиӈгывна илена’’ ӈэрм’ тер’’ нина’’ мал’’ таняна мэӈгу’’. Сянанди’’ тэнзо мэта ненэця’’ иландо’ саир’’ хурка ӈэвам’ манэ’’лабтамбаӈгу’’. Ӈарка Москва марад’ тер’’ намдувандадо’ ӈока. Ӈэрм’ тер’’ вабц’’ ханярина соӈгу’’. Ямална’’ тер’’ ӈобтикы таня’ тэворта’’. Ненэй ненэця’’, хаби’’, ӈысма’’, тасу’ хаби’’ хусувэй районхад ӈэдалаӈгуд’’. «Няръяна Ӈэрм» газетахадана’’ ӈоб нява’’ выставкахана мэна ненэцие’’ нямна паднаӈгу. Харта ӈод’’ ӈобтикы таняна мядондаӈэ тараӈгу. Пыдара’’ е’’эмнанда’’ сомбой тадтами сертабаӈгу. Вэба’ ирыхына манэ’’тына’’ма’’."
https://vk.com/wall-147614552_5216,"Ты пэрти’’ яля’ ед’ яӈга таславы есям’ ӈадимдеӈгу’’. Ямалва’’ 465 ёнар’’ есям’ Ростуризмхад ня’’амаӈгу. Саля’ хардахана ӈэвандя ты пэрти’’ ялян’ садтыдо’. Программам’ сертаӈгу’’, хуркари сё мэти, тарани ханда’’. Тикаха сямян сянакова яляхана тарана ӈаво тэмдаӈгу’’: сёбар’’ ӈамгэри’’, ӈамдёрця’’, толь’’ ӈэдакы’’, тамна ӈани’’ ӈамгэ’’.  Молодежной политика’, туризм’ серо минрена департамент ерв Наиль Хайруллин мась: «Ты пэрти’’ сянакова яля – тикы яна’’ ненадумд’’ма. Я’ ханярид мядонда’’ турцеты’’. Ӈани’ я’ терсавэй’’ Ямалан’ тэввыд’’ ӈэсетыд’’. Хусувэй по етри’ савумдана, яхана’’ турта’’ ӈокамдана’’. Небо’ Саля’ хардан’ тет ю’’ ёнар’’ ненэця’ тэворӈась. Тюку по тамна ӈаркаць - тет ю’’ ёнар’’ матась». Россияна’’ тиӈгывна 36 яхана тарця яӈга таславы есям’ ня’’амрахавы’’. 2023 похона ӈэвандя хуркари хэбидя яляха’’ ӈэдараӈгудо’. Ӈокханда 57 ё’’ няд есядамдо’ ваторпавы’’. Тикы няд’’мидо’ иландо’ саирм’ нерня’ тидхалембавандо’ няю’ мэтыдо’. Округханана’’ Ты пэрти’’ ялям’ сямянхат ненадоӈэ мэ’’ӈава’’. Хусувэй ӈарка марка’’на, нюдяко хардаха’’на, факторияха’’на танясеты. Хуркари’’ сянакубц’’, пирдырма’’, конкурс’’ мэцетыва’’."
https://vk.com/wall-147614552_5213,"Ямалханана’’ харто’ индо’ сер’ манзарана’’ ненэця’’ ӈокамдана’’. Ненэй ненэциена’’ поӈгана тарем’ яебтюртына’’ ӈобтарем’ таня’’. Теда’ сямян выӈгана тарана ӈамгэм’ тэмда пиры’’. Тэмбой’’ ӈэдакы’’, пясик’’ - мал’ мирдапидо’. Манзаяӈэ, есям’ нэкалпасьӈэ, ила’ саирм’ лэтрамбаваӈэ мэ’’ядо’. Яна’’ ханярина тарця серм’ минрена’’ мале’ ӈока’’. Ӈопойдо’ Ямальской район’ тер не - Евгения Сомдювна Вануйто. Пыда Сюнай-Саляхана харта лабкада, ябцналава хардада, сэдорани’’ мята таня’’.  Тюку по ӈоди’’ цехдо’ ӈадимысь. Тикаха хуркари ӈавудота ӈавро сертаби’’. Теда’ едэйвана мараӈгахат, лынзермяхат, ламдуйхат пастилам’ сертаба пявы’’. Таняна манзарана не, Елена Лаптандер пастила’ сертырм’ ваде’’ӈась: «Ӈули’’ нюрте’’э ӈодя’’ итрев’ хэвандо’ е’’эмня блендерхана хулцопина’’. Мараӈги’’ лэкоци ха’’аврамбина’’. Яӈга тырабтамбась ӈэсява’’ таня. Пергаментной падар’’ ни’ масарпина’’, пуна яля’ ямбан’ тырабтамбина’’. Ханяӈы’’ сахарци’’, ӈани’’ сахарцавэй’’. Хорпинась, ӈули’’ ӈавудо’’ӈа’’. Нюртей пастилана’’ Яр-Саляхана ӈэвандя ярмаркахана мирдапаӈгуна’’». Ӈоди’’ цех хавна «шоковой заморозкадо’» таня. «Мале ӈарка ханибтеӈго мэта. Ӈоди лабцёй хидя’ мю’ пэръяна’’, няхатато’ тадваӈгадандо’, наӈэдя’’ ӈэвандо’ е’’эмня тарем’ ханибтембина’’. Мер’ ханиворӈа’’. Тикы’ пуд ӈэся’’ мю’ сабыбина’’. Ӈодина’’ пон’ перева’ е’’эмня вакуумной упаковщик мэ’’ӈава’’. Ханибтевы ӈодяри тарем’ пэрӈава’’, ибэйхав’’ няялаӈга’’» - Елена лахана. Ӈоди’’ таборо тэраба мэта ӈамгэридо’ танява. Лынзерми’’, ламдуй’’ таборо тэрабаб’’ сава ӈэдараха. Тикы’ мю’ ӈодидо’ хамдабидо’ – табородо’ тэри’ пу’’лаӈга’’. Пуна ӈодидо’ ненэцяӈг’’ мирдапидо’. Ресторан’’, кафе’’ тэмдаба пэртархыдо’. Пландо’ сидя ю’’ тонн’ пир ӈэвысь, няби пелярахамда ма’’лавэдо’. Тюку по ӈоди ма’’ламбдадо’, манзаранадо’ ӈока ӈэвы, ӈацекы’’ ӈэдакы’’, ӈарка ненэця’’ - мал’ ӈодимы’’, есядамдо’ нэкалпавы’’. Тикы’’ хавна варенье пиремби’’. Ӈоди тырабтамба пяван, мараӈга’’ юрм’ сертабаван харва’’."
https://vk.com/wall-147614552_5208,"Пилю’’ иры’ пудана ялэ хой’ няна мэна’’ ӈацекы’’ нисетыдо’ харвабта’’. Хусувэй яля тиртя ӈано’ тарнан’’ инзелесеты’’. Сейдо’ няркна пэсетыд’’, идо’ вомзеты’’. Небянадо’-нисянадо’, мято’ юдераком’, нюдяко’’ нидо’, тыдо’, вэнекудо’ хаеван нисеты’’ харва’’. Выӈгана вадювэӈэ маня’’ мал’ теневава’’ - тикы нензел’’ ниӈа’’. Хусувэва’’ иланда ямбан’ тенеда: ханзер’’ нюртей’’ сита тохолковась ханаса’’, хурка ембдярм’ мэца, интернатда хурка ӈэса…👇🏻🌟 Тиртя ӈано’ мунд’ тенад’ тосава’’ Мань школан’ хэвани мальӈгана мале’ сян луца’ вадарим’ теневадамзь. Ӈадьбята тамна хардан’ хэсь сейми пинась. Тикаха тохолковахаван харвадамзь. Си’’ни ӈар нини’’ мале’ хан’’ӈаць, ихинани манзетыдм’: мань сими ӈамгэ ни’’ ӈэдарамбю’’? Нюрте’’э хэбни тиртя ӈано ӈули’’ пан’’ӈась. Ӈацекы’’ ӈамдёсь яхартадо’ юӈгусь, ханяӈы’’ падкуто’ ниня ӈамдыць. Мюйда ёльце ядембись, тоднорта’’ тоднорӈаць. Пунахав хардан’ тэв’’махад таминда интернатан’ хаяваць. Тенев, хонёсь я тянёсь, ӈадьбята сянако лохо’ мюня хонываць. Не ӈацекы ӈули’’ ӈокасей, нюдякомбой’’, ӈарка’’ мал’ ӈобкана мэваць. Савахав савась, нянана’’ ненэй не’’ манзараць. Пуна ӈармани серарка тиртя ӈаном’ тохолавась. Ӈахакуд ӈамгэрина’’ ма’’ламбсетыва’’, ӈаебадм’ хадасетыва’’. Нянана’’ ханабада ӈавракохобина’’ ӈоб’’ танясеты’’, пуна я’ поӈгана ханяна мэвава’’ пунсясьто’ нив’’. Хардан’ тэвв’’махад ӈо’’ савава – мят’ пелякоця нянанд ӈэдараха ӈэӈгу. Ет’ мякдани тареӈо’’ хан’’ман нисетыдм’ харва’’. Пилю’’ ирыхына тандая’ ханзомзеты, таӈгарта иле пэсетына’’. Неняӈгасяда, ядембасяда нумгана сянакован харвасетыдм’. Тикаха ӈодя’’ ӈадимсетынё’’, тиртя сармик’’ ханаць пэсетыданё’’, тэраӈгова’’ сер’’ танясетынё’’. Вэй, манэ’’мандя ӈока ӈэсеты. Ӈэрё’ няӈым’ тедахарт’ нивась манэс’’, мюсеб’’ хурка ӈэдакы. Тамбир сава по’ паӈом’ сомбоковна манэ’’мадавэй еремэдм’… 👏🏻😥😥 Невхы похо’’на тамна тоенавы Сяхаӈгав’ ӈацекэхэ’’на хардан’ хэва тамна тоенавы. Тохолко хан’’ман нивы’’ харва’’. Ханяӈы’’ ӈацекы’’ ханзо’ ня’ ӈамгэри’’ ӈыл’ лыӈгараӈгвы’’. Ханавандо’ нерня пензя’’ мю’, ниня ӈадьда яха’’ хунормы’’. Тамальӈгы похо’’на луца’’ ватодо’ ӈани’ я’’авлавы. Манзь пэрмы’’: хибя ӈацекэмда школан’ нида мит тикы ненэцям’ совхозхад ха’’авраӈгува’’. Ерво’’ вади нивыдо’ мадабю’’ - ӈацекыдо’ ет’ сянзь ӈэдарамбвыдо’. Невхы похо’’на тиртя ӈано нивы тир’’, нюдяко Ан-2 самолётри тирмы. Ӈарка ненэцяӈгарт’’ тарцям’ манэкарта сабе нивы’’ тенев’’, ӈацекэхэв тамна ханя’’ ехэра’’. Харадм’ ӈани’ нивыдо’ манэпю’’. Ӈадьбята нюдо’ мипван нивы’’ харва’’. Ӈацекы’’ мальцята, паныта, пибита хан’’мы’’.🌟👇🏻 Тамальӈгы’’ похо’’на тохолковы ненэця’ лахана… Вера Ларовна Хоротэтто тарем’ ваде’’ӈадась: «Мань нюрте’’э школан’ ӈули’’ нидамзь харва’’, выӈгана нянани савась. Тикаха ӈацекы ханабасетыдо’, сими нисеты’’ ӈэдарамбю’’. Няни манзеты’’ тамна нюдян, пыхыдамд пэрць я’’амӈгур. Пуна сими хосая луца’’ турцеты’’. Мале’ сян товандо’ пуд ӈопой по тамна ныланадамзь. Нини’’ сими школан’ хамэдамбиць. Харадм’ манэ’’мани е’’эмня Пуйко’ хардан’ ядэрӈаваць. Ӈамгэхэв хэрнам’ намдаваць – небями мась - тикы АН-2. Ёльце хаха’’на хурцысь, тына’’ ӈод’’ пасана пэйдаць. Ихинани ман’’нидам тэхэрт пилю’’ӈадо’, ненэць’ ханяда пилюс’’. Небями ма: пыдар тарця тиртя ӈанокоцяхана хандан. Мань тарем’ мяканани мэнахани тохолкован харбилываць, саваӈэ манэ’’ӈавась. Тикахавахад ӈани’ ӈацекы ханабава’ ёльцьӈэ хая. Манися’’ам ӈопой ӈэсыхына то’ варан’ мядм’ мярвы’’, таня’ хэсь тара, ӈацекы таняд тиӈгуд’’. Ламбитана ту ӈано ёря ит’ ӈамдӈгу’’. Сян яля хэ’’мяхад ту ӈано товась пяда, мал’ тосалъяна’’, мунзьлабтӈэ хаява’’. Ханяӈы’’ ӈацекы’’ лыӈгарэяд’’. Мань некани вадам’ нёдам’ ханяхарт’ нив’’ сюрамб’’. Няръяна падкоми танясь. Мюнанда сямян ӈамгэ’’ таняць: тырабтавы нянь’’, тырабтавы ӈамза’’, хэлесь’’, тырабтавы пиревы ӈамза’’, тава юр’’. Нини’’ сей’’ таӈгва е’’эмня тарцясь. Мальцятадамзь, няк пибитасадама, хутыми юӈгусь. Мань нянани ханяцей савась. Ихинани ман’’нидам хунана ӈэб’’ни мальцями таня, пибини таня’’. Вэва ӈэбта хунӈгу’’нивам! Тийна’’. Тиртя ӈано’ мюй ёльце ӈабтесь. Тоднорта’’ тоднорӈаць. Ӈэвана’’ сюра’’ма, есьмя’’ма. Панаевск’ сяд’ ӈыл’ нултаваць. Ӈацекы ян’ ха’’аврэйдо’. Сими неками ӈудахадани мэёвна ня’’амбись. Пуна интернатан’ сидна’’ тэвра’’, тола’’, манэ’’ӈа’’. Ӈорманзь сидна’’ хана’’, сяйн’ тирмина’’ пуд ӈули’’ харбилынаць. Ӈамгэва’’ ӈэса сяйм’ ёльце тянёвна та’’. Тамальӈгана таминда хамэдав, тад нерня’ ӈани’ тарця ӈэӈгу. Ӈора’’мана пуд интернатан хаява’’. Таняна ӈэбтми хэбицюковна мадаць. Хонава’ ёльцьӈэ хэвы, ва’’авна’’ тянё ӈэвы’’, ӈадьбята нюдякоркаӈэ ӈаркарка’’ нина’’ макана хонываць. Тамна тененами ти, нюртей яля’’ мальцятри’ ядэрӈадамзь. Луца’ имбытад’’ нянани мал’ ӈарка’’ ӈэвыць. Сацьри’ нюдядм’ ӈэвэдм’ нидамӈа’’. Ся’’ны ӈэбта ӈо’’ мэ’’мандя ӈамгэридми хоць. Ханзер’’ ембдёсадм’ ваде’’ма то’’олха вуни’’ ӈа’’. Таед’ нидамзь ембдю’’, харн’’ мальцякоми ханяцей’’ мэ’’мы ӈэб’’ни.» ✍🏻✍🏻✍🏻😥🤝🏻 Едэй илма’’ ӈули’’ яӈгма Тамальӈгы’’ тохолковы’’ ӈацекы’’ пэдава’’ ӈэвы’’, ӈамгэхэрт манзаям’ нивы’’ пилюс’’. Нюдяко’’ ӈацекы’’ ӈани’ тэри’ нивы’’ мы’’ ӈарка нито’ сер’ нядаӈговы’’. Хибяхарт нисятывы ман’’: нидм’ харва’’, тарця вадахад ӈоб’’ ехэравыць. Харто’ е’’эмняндо’ манзаравамдо’ хамэдамбвэдонзь. Сямян тоенана манзаям’ пэрмыць. Няхато’ ӈани’ нивы’’ хусарку’’, илдо’ вэва ӈэбта ӈо’’ нянандо’ савараха ӈэвы… Ханя, ӈанисэй илм’ манэ’’па’’мадо’ юӈговы нив ӈа’’. Тедалахана няндо’ инзелеб’’ илека ӈэсеты, лахарёдо’ лаханакораха’’ӈэсеты’’. Тарем’ манэп’’ маня’’ илма’’ пыдо’ илаӈгадандо’ ӈарковна яӈгмы’’. Теда’ ӈацекына’’ тиртя ӈано тован’ сабе ни’’ пин’’. Ханяӈы’’ тамна харто’ харва пэрӈа’’. Тикаха мал’ ӈокаюм’ пелядо’ луца’ вадам’ тенева’’ма, нянандо’ нензеларка нивӈа’’. Тиртя ӈано’ ня’ луца’ панэта ӈанинзер’’ ни’’им сюрмбаӈгу’’. Хардахана яля, хабто, сомбой интернат’ мюня хибя илеван ни харваӈгу’’! Тохолкось ёдо’ ӈани’ едэй’’, хусувэй тарана ӈамгэдо’ таня. Мале’ сян яля хаи. Таддикахавахад ӈацекына’’ ӈани’ паднабцьдо’, толаӈгобцядо’ ня’’амӈгу’’, тохолко пэӈгуд’’. Варедо’ мэ’’ӈая’’, сававна тохолкоя’’!"
https://vk.com/wall-147614552_5206,
https://vk.com/wall-147614552_5205,"Мел ненэця’’ ма’’лыць 🌟 Пилю’’ иры’ 22 яляхана Саля’ хардан’ «Ямальские мастеровые» арт-резиденциян’ яна’’ ханярид мядонда’’ тоць. Юкад вата сидя падтаӈгода’’ Москвахад, Санкт-Петербургхад, Омскхад, Казаньхад ӈэрм’ тер’’ ненэцие илам’ манэ’’манзь товыць. Поӈгнандо’ ненэй ненэциена’’ ӈани’ таняць, сидя мел не тикахана мэӈаханзь. Нюртей яляхана Саля’ харадм’ манэ’’манзь хэвыць. «Полярный круг» стеллан’, паровозан’, Обдорский остроган’ тэвормыць. Харад’ помна ӈэдалёрмандо’ сер’ экскурсиям’ пэрта вадетада ӈока ӈэвы. Тарем’ хари’’ харад’ нямна ӈамгэхэв едэй ӈамгэм’ намдва ӈули’’ сава. Пуна мядо’’ ня’ хэвы’’ . Ма’’нисям’’, няхар’’ яля «Минлей» ӈэсыхына илеӈгу’’. Ӈэсы’ тер’’ сидто’ ӈатевыць. Сава вади мэ’’мандо’ пуд таминдо’ нибтравам’ мэ’’мы’’, сёхо’’ инзелевы’’. Хэвняд турта’’ ненэця’’ ӈэдалёвато’ пуд ӈули’’ пэдавыдаць – сяйнзь ӈамдавыд’’. Ныла’’махад манзаидо пявы, лаханакурмы. Ханяӈы’’ падтаӈговы. Сямян тарана ӈаводо’ нянандо’ тэвравыць: падар’’ ӈэдакы’’, хуркари падтаӈго мэта паднабця’’, ӈоляпядаӈго мэта’’. Сиддо’ тарем’ табадаць – хусувэй маня’’ яханана манэ’’мы ӈамгэмдо’ падтабто’ тара. Пуна’ падтавыдо’ ӈобт’ ма’’лаӈгудо’ ӈопой ӈарка проектдарев’ сертаӈгудо’. Ненэцие ма’’лавы’’, «Ямальские мастеровые» проектм’ сертавы’’ - Яр-саля’ тер’’. Илебей ненэцие’’ центрхана «Импульсхана» манзарана не, марцьхэӈэ тарана Ирина Высоцкая мась: «Проектва’’ ӈобкана по’ тяхана падыбиваць. Ина’’ ядэрабцо’’ тарцяць – падтаӈгодина’’ ненэй мякана илеӈгу’’, тикаха ненэй ненэцие’’ ила’ саирм’ тохоламбаӈгу’’. Сидна’’ нядаць, еси няд’’ми таць. Манзаяна’’ техэ малда хурка ӈэӈгодакы, ӈули’’ пунси. Тареюмгав’ падтаӈгодина’’ ӈули’’ варедо’ мэ’’ӈа’’. Ямалхана нюртей по мэ’’, ӈадьбята манэ’’мандадо’ ёльце ӈока». Мяк’’ турта’’ сэвдо’ тэри’ ӈарворта’’ то’’олхаць, тарця выӈгы ил’, мякана илева нянандо’ тоена. Сава сер’ хаер’’ нув’’ еремяць, тецьда’’ ӈэвы ӈэбто’ ханьтортаць. Няхар’’ яля’ ямбан’ Саля’ хардахана манзараӈгу’’. Тамна пуна’ Яр-салян’ ханда’’."
https://vk.com/wall-147614552_5203,"Ензя’ тер’’ юн 👍🏻✍🏻🌟 Мел’ ненэцие’’ пирдырма✍🏻🤝🏻 Таймырхана паны сэдыбада’’ конкурс ӈэӈгу. «Крылья Севера» (Ӈэрм’ то’’) нюбе’’ӈа. Яханана’’ мел’ не’’, сававна сэдорана ненэця’’ ӈока, хусувэдо’ сомбой паны, ӈамгэри сэдыба тенева. Пирдырмахана сямянхат ӈудамда мэтам’ тэраӈгу’’. Тикы е’’эмня ӈобт’ ма’’лёда’’. Сэдорана’’ таняна теневабцудо’ ӈадимдембаӈгу’’.🌟🌟 Конкурсадо’ вэба’ иры’ 1 яляхана пэӈгу, ӈарка пэвдей иры’ пуданахана ёльцеӈгу. Нюртейӈэ падтавыдо’ (эскизы) манэ’’лабтаӈгу’’. Няби этапан’ няхатато’ сававна падтаӈговы ненэцие тэраӈгу’’. Тикы падтавыто’ сер’ имбытадо сэдаӈгу’’, не’, хасава’, ӈацекы’ паны’’ ӈэӈгу’’.🌟 Пуданахана сэдъяхатато’ ӈопой паны’’ коллекциям’ сертаван харва’’. Ханзер’’ манзаидо’ ня’’марпаӈгудо’, яӈга падаркана пады. Теда’ конкурсан’ заявка’’, таддикад эскиз ня’’марпи’’. Конкурсхана пыхыдамда хорман харвана ненэця’ ю’’ манзаямда миць пирта. Заявкахана ӈамгэм’ сэдыбавам’ пада тараӈгу. Пуданахана таслаӈгудо’: хибя’’ сямянхат мел’ ненэця’’. Е’’эмняндо’ ӈудандо’ терад хамэдавы’’, таддикахад еся нядмадо’ ӈани’ таняӈгу. Тикы конкурс МАУ «Арктический центр культуры» ӈадимдевы, пирдырмито’ серо пыдо’ минрейдо’."
https://vk.com/wall-147614552_5202,"Ненэй ненэциена"" ""Ямальские мастеровые"" арт-резиденцияхана мэ""!  Тюку яля яна'' ханярид мядонда"" ""Ямальские мастеровые"" арт-резиденциян' то"". Няхар"" яля' ямбан"" Саля' харад' хэвхана ӈэда ненэй"" мяка""на илеӈгу"". Пуна Яр-Салян' ханда"", таняна ӈани' няхар"" яля манзараӈгу"". Товы"" ненэця"" мал' падтаӈгода"", мел ненэця"". Хусувэдо' ӈамгэхэв серкана ва""лёй.  Ӈэрм' тер"" ненэцие"" илм' тохолаванзь пэрӈа"", выӈгы ява"" манэсарта"", тикаха тикы' пуд манэ""мыдо' падтамбӈгудо'. Тамна проект сертаба тохоламбӈгудо'."
https://vk.com/wall-147614552_5199,Пилю” иры 22 яля яна” тиӈгывна Россия яна” ненадумда″ма ялям’ ядабтамбива″.
https://vk.com/wall-147614552_5193,"«Ётхи»👍🏻👇🏻🌟🌟  Лаханако хусувэй хибя харвабтэйда. Ӈарка ненэцяӈгана, ӈацекэхэна тикы сяхаӈгарт’ толаба тябихё ни ӈа’’ . Ӈацекына’’ е’’ эмня Андрей Мартынов «Ётхи» нюбета толаӈгобцям’ падвысь. Падвэда сидя вадавна ӈа: луца’ вадавна няби ненэй вадавна. 👏🏻👏🏻👏🏻 Ямальской район’ няна Панаевскхана ваде’’ ӈадонзь. «Вадако» нюбета толаӈгось’ яхана школахана тохолкода’’ ӈацекы’’ , садикан’ ядэрта’’ ма’’ лёвыць. Лаханако толабавыць, лаханакурмыць. Хуркари сидяӈг книгахад падтамбвыць. Сэр’’ луци’’ вадан’ падвы ӈани’ ӈэдараха. «Ётхим’ » падвы мась «Ӈацекы ёльце мэнеян, ӈадьбята пыдо’ е’’ эмняндо’ тамна ӈокаркавна паднаван харвадм’ . Пуна тамна сидя лаханако’’ сборникм’ пада тасламбидм’ . Тедари’ «Ётхим’ » толабая’’ , харвабта няни’’ падная’’ , ӈамгэхэв нядавандя, несэймдавандя тареӈо’’ таня пир’’ ӈада.»  Сава нина’’ , толаӈгуда’’ - тикахана ӈока ӈамгэм’ теневаӈгуда’’ ! 👍🏻👇🏻🌟👍🏻"
https://vk.com/wall-147614552_5191,"Едэй книга’’ 👍🏻👇🏻🌟 «Гастрономические встречи» Ӈани’ ӈопой нява’’ Елена Пушкарёва Саля’ хардахана Обдорской острог няна’’ едэй книгам’ манэ’’ лабтась, нюмда «Гастрономические встречи». Падвэда ӈули’’ сомбой, манэсармари, толабавари то’’ олха. Ма’’ нисяв хуркари ӈэрм’ тер’’ ӈавар’’ нямна ӈа. Илевана’’ сер’ ӈорта ӈаврана’’ несэйворӈа’’ . Ӈамза, халя, ӈоди’’ хавна ненэй ненэця’ толь’ ниня тамна ӈанисэй’’ ӈавар’’ ӈадиберӈа’’ . Выӈгана ӈамгэ пирембасетыва’’ , хурка ӈаваро ӈорцетыва’’ мал’ падвыдась. Ты пэрти ӈамгэм’ ханзер’’ пирембавамдо’ тяхасовна хонрамбвэдась. Пуна мал’ ӈобт’’ ма’’ лахая едэй ӈарка толаӈгобцьм’ сертавысь. Елена Тимофеевнам’ яна’’ тиӈгэвна ӈули’’ сававна теневадо’ . Пыда нердена ӈарка учёнойва’’ , ӈавнанда Надымской район’ няна выӈгана соявысь. Нида ты пэртя’’ , халям’ хадабада’’ , ханена’’ ӈэвы’’ . Падвы’’ манзаида сидя юркад ӈокаркаӈэ харва’’ ."
https://vk.com/wall-147614552_5188,"Едэй книга’’👍🏻👇🏻 Ӈэрм’ тер’’ ненэцие’’ поӈгана хуркари падна пирта ненэця’’ таня’’ . Тандаярка’’ паднанина’’ Надежда Салиндер, Елена Пушкарёва, Андрей Мартынов манзаидо’ манэ’’ лабтамба яна’’ ханяримна ӈэдалёрӈаць. Теда’ тикы нина’’ нямна лаханаӈгува’’ . Пыдо’ ӈули’’ тарана серм’ минре’’ - илна’’ саирм’ падарт’ падаби’’ . 🌟👇🏻 «Духовный мир кочевника» Тазовской район’ тер не Надежда Салиндер едэй книгам’ падвысь, нюмда «Духовный мир кочевника». Ӈэрм’ тер’’ ненэцие’’ яляхана няхата толаӈгобцямда ӈадимдевыдась. Пуна Надо-Марра’ , Саньков-Марра’ , Нямгудочи’ няна халям’ пэртаха’’ ваде’’ мэдась. Падвэда ма’’ нисям мюсерта ненэцие’’ ила’ нямна ӈа. Тарця толаӈгобця’ няна’’ тэвхавабта ӈули’’ сава ӈэӈгусь, мюймда сомбоковна нянда’’ вадетаваць. Надежда Салиндер паднаванда хавна мел не, невхы сё мэць, падтаӈго ӈани’ пир’’ ӈада. Тасу яв’ няна теневадо’ , харта яхананда Почетной гражданинӈэ толы. Выӈгана ты пэрта’’ , ханена’’ мякана соявысь. Ирида сяхаӈгав’ нянда хуркари лаханаку ваде’’ мысь, ярабц няби сюдбабц мэ’’ мысь. Ӈадьбята пыда теневанада, ваде’’ мандада ӈока. Нюртей книгада 2000 похона ӈадимысь. Теда’ хусувэй хибя падвэмда тола пир’’ ӈа. Ненэй ненэця’’ ханзер’’ иле’’ , иландо’ саир’’ хурка мал’ тикахад намда пирына’’ ."
https://vk.com/wall-147614552_5187,"Лесной диалект👍🏻👇🏻 Мянаԓя”, шана’ку”, ныптаку”.🌟✍🏻 Пюԓ дяханана шанат пимшата”, дямалана” ӈашки’ неша” тадямэӈа”. Пытоӈ ӈеԓм’ чеԓ” нешади” культурам чу’ув падеԓьш куԓкаԓи” вильта” мепроприятии” шеԓташту”. Чуки диԓихина ӈашки’ неша” «Тропа на Халясавэй» нимита туристический’ этно-слётан ӈомаш”. «Тропа на Халясавэй» нимита проект’ Каԓясамэхэна ӈайта «Романтик» клубхана мансԓана Анна Музыкантова шеԓтамы. Пыта в 2019 похона грант’ няамӈаш. Анна Иосифовна нянанта мансԓанна” нета” няш, Каԓясамэхэна ӈайта молодёжный Советхана мэна” ӈашки’ нешади” няш по”тахана чики этно-слётым шеԓташтута. Мянаԓмантуӈ мэты шанат дяхат мэна” тошту”. Неԓьня Каԓнаткат ӈомшту”. Тай”ня дяхаӈ кысумна Каԓясамыӈ дёԓьшат ӈанохана” кяшту”. Чуки похона мероприятимтоӈ Пуровский’ район’ кашем дюԓ пот каймяӈ дет тасԓамытуӈ. Няхаԓ команда мянаԓяш. Калясамыӈ чеԓ” ӈашки” камна Ханымейхат, Таԓкахат мэна” тадямэӈаш”. Ӈашки’ неша” куԓкаԓи” конкурсхана” шана’куш”, поӈкнатуӈ мянаԓяш”. Туристический’ этно-слёт шеԓтамы” маньшту”: мянаԓьш мэта конкурстоӈ по”тахана ӈинԓи” ӈяшту”, таԓям мероприятитоӈ виляшту”. Непоӈ шана’кота” ненэй мят меӈаш”, ваԓам ваԓапиш”, чуки мэмахана -ва’ав дямту” паӈкаԓпиш”, дя’тоԓьш мянаԓяш”. Чикиӈ камна нэхэԓумпё шана’куш”, ӈанохана дяхам матапёш нэхэмтуӈ конуԓпиш”. Мянаԓьш хитамахататоӈ Каԓясамын клубан ӈомаш”. Таняна мансԓанна” мячинтахатоӈ куԓкаԓи” мастер -класс’ ӈычимчеӈаш”. Мячидёԓта” нешади” ӈамԓу” конуԓяш”, концерт’ маныдеӈаш”. Нимимты дяԓяханантоӈ «Лазертаг» нимита шана’кохона мянаԓяш”. Шича дяԓяӈ дямпан мянаԓьш ӈайван Калясамэхэт мэна команда ка’май, нимимты местам Ханымейхат томы” ӈашки” канаӈатуӈ, няхамты места Таԓкахат мэни” ӈута’хана” кадя. Туристический’ этно-слётхана дятыԓмы” ӈашки’ неша” маньшту”, шаӈкмян таняна мэмытуӈ мероприятитоӈ хомана вихинтуӈ ка’май”. Мянаԓя”, шана’ку”, ныптаку”. Таньше дятэԓьш куки” ӈашки” дехеԓамытуӈ дям маныӈа”, куптат ниня манымайтуӈ нетуӈ коӈа”. Поӈ чена «Тропа на Халясавэй» шичитоӈ ӈай ӈомтаны.  Лариса Айваседо патмы. Шат’ миԓ” Станислав Пяк таттамы"
https://vk.com/wall-147614552_5184,"Дудинкахад падна👍🏻👇🏻✍🏻 Илебей ненэця’’ форум’ ӈась🤝🏻👏🏻 Тетимдей по ӈэрм’ тер’’ илебей ненэця’’ форумдо’ Таймырхана ӈась. Тюку по ӈэрм’ тер’’ ерв, Норникель’ компанияхана манзарана Анфиса Никифорова’ вадавна, си’’ив ю’’ самляӈг ненэць’ падрода ӈэдаптавы. Тикы’’ поӈгад самляӈг юдм’ тэравы’’. Ензя’ тер’’ хавна тёняӈы Эвенкияхад, Туруханскхад мядоманзь турмы’’. Пилю’’ иры’ 6-10 яляха’’на ӈобт’ ма’’люрмы’’. Пыдо’ яхана’’ турти’’ мядонда’’ нямна лаханавы’’.👍🏻 Нюртей ялямдо’ Норильск’ маркана мэ’’мэдо, таняна тамна сидя яля манзаямдо’ минревэдо’. Пудана сидя яляхана Дудинкахана мэвыць. Илебей ненэця’’ ӈарка нидо’ ядабтаць. Районна’’ ерв’ марцьхы Николай Маймаго ма’’лёвы ненэцяӈг’’ сава вади хэтась, харе՚՚ вадам՚ лэтрава՚ нямна лаханась. Пыда мась: «Небянато’ мэта вади вадёданана’’ ӈацекы’’ нёйдо’ юрыбю’’, ӈоб’’ нерня’ минрейдо’. Форум’ манзаяхад сава ӈавэ намдая’’, таняд тохолкоя’’, ханзер’’ хэвхана мэна ненэця’’ нядаба тара’’ тикым’ манэ’’ӈая’’». Форум’ манзаям’ Красноярской крайна’’ ӈэрм’ тер’’ Ассоциация’ ӈэвахана мэна Григорий Дюкарев нэдась. Пыда ӈобтарем’ сава вади хэтась. Тикы яляхана илебей ненэця’’ крайна’’, районна’’, Норникель’ компанияхана манзарани’’ ня’ ӈобт’ ма’’люрӈаць. Пыдо’ ненэцие’’ тэнз вади, культуры лэтрава’ нямна лаханакурӈаць. Нябимдей яляхана «Норникель» компания’ тидхалевы семинархана тараць. Таняна проект сертаба, грант падыба тохоламбидонзь. Ханзер’’ этнотуризм’ районхана минре сава, ӈамгэ серо серта тара’’, тарця ӈаво тасламбиць. Форумхана тамна Виктория Момде’ книгам’ манэ’’лабтаць. Пыда тавысо’’ лаханако няхар’’ вадавна падвы – тавыс’’, луца’’, сэр’’ луца’’ вадавна ӈа’’. «Самляӈг ханена» сянаком’ хор’’мы’’, Норникель’ няд’’мяць сертавэдо’. Сянако ненэй ненэцие’’, тавыс’’, туӈгос’’, мандо’’ нямна ӈа. Тад нерня’ сянаком’ ӈадимдеӈгудо’, ӈани’’ ненэцяӈг’’ манэ’’лабтаӈгудо’. Пудана яляхана няхатато’ пыхыдадо’ сававна манэ’’лабтавы илебей нидо’ ядабтамбиць. Сертавы манзаидо’ ваде’’ӈаць, концерт ӈась. Няхатато’ ва’’лёйдо’ Андрей Пыхтин няби Ксения Каплина хор’’ ирыхына Мурманской экономической форуман’ хандаӈаха’. Августа Яптунэ, Нонтелю Турдагин, Владимир Черноусов общественной дипломатия’ школахана тохолкода’’. Нюртей тохолковадо’ нюдя пэвдей ирыхына пэӈгу’’. Пилю’’ иры’ пудана яляхана Красноярскхана Региональный форум ӈэӈгу, теда’ пыдо’ таня’ хамекурӈа’’. Ма’’люрмам’ ӈэрм’ тер’’ Ассоциация’, «Норникель» компания’ няд’’мяць сертавэдась.  Автор: Е.Ямкина’ падвы"
https://vk.com/wall-147614552_5182,"Ӈоб’ нерня’ тохолкода!👍🏻👇🏻 Парасковья Ивановна Выучейской Красной ӈэсыхына ӈацекы тохоламби. Пыда «Лучший учитель родного языка и литературы» нюбета Всероссийской конкурсан’ хэванзь ятна. Тикадо’ вэба’ иры’ 11 яляхад 18 толыр’’ ӈэсонд’ Ставропольской крайхана ваераӈгу. 👍🏻🌟🌟 Парасковья Ивановна тюку по’ маня’’ яханана’’ ваеравы «Профессионал года -2022» ненэй вадан’ ӈацекы тохоламбади’’ конкурсхана нердесь. Сидя ю’’ самлязимдей по’ Красной ӈэсы’ школахана манзара. - Мань ӈацекы тохоламбавам’ мэнев. Манзаява’’ пили’’ нерняри’ минре тара. Теда’ ӈопой яхана нива’’ ну’’, илаӈганана’’ етри’ несэй’ ӈавори’’ ӈадиберӈа’’. Тарци теневавана’’ е’’эмня тоходана серо’’ӈа. Конкурс – тикы ӈани’ тохолкова. Сидндет по’ тяхана округна’’ ӈацекы тохоламбади’’ конкурсхана мэдамзь. Тюку по’ ӈани’ теневабцони хорманзь, пирдырманзь тарпываць. Нертейӈэ хаядамзь. - Парасковья Ивановна мась. Ӈока по’’ ямбан’ Парасковья Ивановна ненэця’ вада’, культура’, литература’ хавна, харе’’ илна’’ нямна ӈэда тохолкова минре. Сертабадада ӈока. Пыда ненэй не, харта тэнзамда, нида мэнена хибяри. Ненэця’’ ил’ саирм’, вадам’ тасламбада. Хусувэй теневанамда тохоламбада ӈацекэхэ’’та тэврамбида. - Нянани нюдяко’’ ӈацекэхэ’’на манзаравами саць ивнани ӈа, пыдо’ хусувэй ӈамгэм’ теневаван харвана’’, вадахани сававна инзелесеты’’, хусувэй ӈамгэ’ нямна хонаркосеты’’. Урокадо’ харвобтэйдо’, тикыто’ ирмня тохолковаха’’ паромбасеты’’, - Парасковья Ивановна лаханормани’ пуданахана тарця вади хэтась. Мале’ валакада, ирий’ ваерась Парасковья Ивановна Выучейской Ставраполькой краян’ ӈэдалаӈгу’’, таняна харта манзаямда манэ’’лабтамбаӈгу. Сававна ӈэдалёрӈая, недада сава ӈэя, конкурсхад сава юнм’ тэврая! Ӈоб’ нерня’! 👇🏻🌟👍🏻"
https://vk.com/wall-147614552_5179,"В рамках празднования Дня коренных народов мира в природно-этнографическом парке «Горнокнязевск» прошёл конкурс «Патриот Ямала».👇🏻 В творческих состязаниях участвовали представители народов: 🌟 ненцы - Некоча Степановна Окотэтто👍🏻 ханты - Алла Прокопьевна Тайшина👍🏻 и коми - Екатерина Георгиевна Витязева . 👍🏻 Они продемонстрировали творческие способности, знания, и показали умение ставить чум на время. 👍🏻🌟👍🏻"
https://vk.com/wall-147614552_5175,"📖 Вчера посетили музей-квартиру известного ненецкого писателя Леонида Васильевича Лапцуя. Спасибо за интересную экскурсию 😊  📖 Теняна музейн' ядэрӈаваць. Леонид Васильевич Лапцуй - юнета паднанава"", яна"" тер"" ненэця"" мал' теневадо'. Илеванда ямбан' манэ""мэда, сертавэда, падвэда ӈока ӈэвысь.  📖 Теда' мята' мюй' ӈамгэри"" невхэнда сер' ӈа"". Манзара яхананда падна мэта толь ӈамды, хуркари толаӈгобця"", мядонзэй""; ӈолавахана - сяй' хыдя"", ӈораць толь, ӈамдёрця""; хонёсяӈгана - пухуцянда Елена Григорьевна Сусой' ӈамгэри"" ӈа"", мядонда"" мэсь яхана - ӈэрм' тер"" падвы толаӈгобця"", теда' тикахана выставка"" ӈэсь пэртарха"", кино манэсарӈа"".  📖 Таняна манзарана не Леонид Васильевич', Елена Григорьевна Сусой' ила' нямна лаханась, няна"" тяхасовна ваде""ӈадась. Ӈока едэй ӈамгэм' намдаваць. Ольга Борисовна ман""нисяв таня' ненэй ненэця"" ӈояк"" тэворӈа"".  ‼Саляхардан' турманда"" сер' мятюӈгада"", адресда ти: ул. Комсомольская д.40."
https://vk.com/wall-147614552_5166,"🔹️Теда' Юрий Неёлов' музейхана мэва"". Тюкун' ненэй ненэця"", хаби"", ӈысма"" мал' ма""лы"". Лаханавы"" ӈока"": ерв"" ӈэдакы"", мядонда"", хусувэдо' вадам' лэтамбава' нямна, ила' саирм' нерня' минрева' нямна лахана.  🔹️Тасу' хаби"" нямна лаханаць. Хаби"" я' няд мядонда не товысь. Якутия' няд интернетвана Кындыкан проект' нямна ваде""ӈаць.  🔹️Пуна газетахана ӈамгэм' намдсава"", манэцава"" тола пиртыда""."
https://vk.com/wall-147614552_5161,"Сегодня знаменательный день для нас - 9 августа День коренных народов мира. Хочется пожелать, чтобы мы могли все так же заходить в чум, говорить на родном ненецком языке, ездить на оленях! Давайте сделаем все возможное, чтобы сохранить нашу традиционную культуру и чтобы наши потомки могли увидеть её! Фото: Х.Яунгад [id254117851|Марина Яр]"
https://vk.com/wall-147614552_5159,Ӈани ӈоб” толаванда. 👍🏻👇🏻 Сюдбабц👇🏻🌟 Сохо Выли 👇🏻   Автор: Л.П.Ненянг падвы «Хадакэ лаханакори’’ нись ӈа’’» книгахад
https://vk.com/wall-147614552_5158,
https://vk.com/wall-147614552_5142,Азарт во время гонок на оленьих упряжках среди женщин на «Та ер яля» в Приуралье 👍👏
https://vk.com/wall-147614552_5140,В Приуральском районе отметитили «Та ер яля» ( День середины лета).
https://vk.com/wall-147614552_5137,"Илмдо’ тохоламба сянаку’’ 👍🏻👇🏻✨ Хардахана илена илебей ненэциена’’ тамдо’ сававна мэ’’ӈадо’. Ӈанисэй ян’ ныланаванзь нибто’ ӈо’’ ӈэдалёр’’, харто’ яханандо’ нянандо’ ӈани’ сава. Хусувэй яля пэрта манзаидо’ таня’’. Тандая’ Си’’ив харвм’ нюбета харад’ нямна ӈэдалёрмыць. 🌟 Си’’ив харвм’ нюбета харад’ хэвхана илебей ненэциена’’ этноквестм’ «Мань Ямалми» мэ’’мы’’. Ӈысми’’ ӈэсыхына няхар’’ юдмян ненэць’ ма’’лёвыць. Харто’ хардаханандо’ ныланана’’, Саля’ хардахад турта’’ - мал’ тикахана мэвы’’. Сянакубцхана пыхыдадо’ хорпавы’’. Хари’’ ямдо’ теневавандо’ нямна сиддо’ хонрамбвы’’. Сэвто’ талё ӈоди хорпавы’’, хурка ӈодям’ ӈамамдо’ таслабто’ таравы. Ӈэрм’ тер’’ сянакубцха’’на сянаковы’’: хано санарпавы’’, тюрм’ яркабавы’’. Ӈэрм’ тер’’ ненэцие’’ ембдяро’’ нямна ӈани’ лаханормы’’. Нито’ нерня’ «Варк’’» ха’’амвыд’’. Нябимдей’’ «Сармик’’», няхарамдей’’ «Лимбя’’». Тикы’ хавна сомбой масяро хэбидя пян’ сярабавы’’, харвабцудо’ ваде’’мы’’. Маси’’, тарця ӈэӈгу. 👇🏻✨🌟 Танямна ӈэдалёрмы нява’’, «Ямал-ню’’на’’ я!» ассоциацияхад перена илебей ненэцие’’ отделений нерм’ пэртя, Виктория Окотэтто мась: «Ёльце сававна сянакуваць. Хар’’на’’ яна’’ нямна ӈока ехэранам’ намдава’’, едэй теневана нина’’ ӈадимя’’ма. Саля’ хардахана ӈани’ тарцям’ сертаван’ харвава’’. Ӈацекы ненэциена’’ ӈопой’’ тарем’ еная’’.» Нензяӈо’’ сянакубцхана ӈэрм’ тер’’ ненэциена’’ илм’ манэ’’лабтамба, лэтрамба пир’’ӈава’’. Ӈацекы ненэциена’’ ӈобняку’’ харваӈгу’’ма, нидо’ нерняку’’ пэрта’’ма. 👇🏻👍🏻🌟✨ Ненэй ненэця’’, хаби’’, ӈысма’’ ялямдо’ ханзоць мэ’’мыдо’. Ӈэрм’ тер’’ серо тасламбада департамент’ тер’’, «Ямал-ню’’на’’ я!» ассоциация’ тер’’ нидо’ сахамламбуванзь товыць. Сямянхат ва’’лёйхато’ мядонзэй мипвыць. Пуна ӈобкана ӈысми’’ сён’ инзелевы’’. «Зыряночка» нюбета сё мэта’’ сёдо’ тэри’ хайнавы. Сидяӈг ” dkmns.yanao.ru сайтхад ханавы"
https://vk.com/wall-147614552_5102,"Текст на Лесном диалекте ненецкого языка 👇🏻 Манԓе тыхуԓьш чепьӈа”👍🏻🍒🍒🍓🍇 Выӈкна мэна” неша”, каԓтыхина диԓина” манԓе тыхуԓьш чепьӈа”. Чуки похона ӈоча” меԓ выты”. Неԓьня маԓаӈка” ӈычимяш”. Дяԓи”тахана тыхуԓта” купы” тыпёшту”. Таԓьша ӈоча” кумахатоӈ меԓ вомшту”, таԓям четаӈ вяԓу” поӈкна ӈайта купы”ԓи тамна хома. Ԓыншаԓмя” манԓе хомяхама”, ԓымтук” ӈупчики паԓдят”, тэмаӈ мянӈэ кадя”. Дяхи” хэԓӈэ манԓе каймай”, тат’нявта диԓихина хомяхамты”. Пиԓи путанахана, таӈичуӈ хусыкана каԓю ӈоча” вачуты”. Ӈамсадямантуӈ камна ӈоча” шанат витаминутуӈ тадя”. Ӈочи” тыпюма нешаӈ дилхана куптат тадяӈайта шеԓ. Понантоӈ выӈкна таԓьша мансдям неӈи”, ӈашки” мэштомай”, чуки дилхана касамахаԓт тыхуԓьшту”. Ӈочам’ пюԓьши” тыхуԓта” ӈука дям’ танашту”. Шиниӈкуна выӈкна диԓина” ненэй неша” тыхуԓьш мэта ӈайшаӈтатоӈ тайкушахат мештомай”. Колку, тай’ку, кинт -таԓьша кычи” тайкушахат шеԓташтомай”. Тыхуԓта” неша” колкутоӈ нинтуӈ видян шаԓаштомытуӈ. Кычитуӈ панмахат, ночитуӈ колкохот камтумаӈ тайхана, кычитуӈ ня’ав дюмпхана тамташтомытуӈ. Чики дюмптоӈ вяԓмаԓ’удехена нимнянта хаханԓаштомытуӈ. Таԓям колкомта мэмаха’та тыхуԓта ӈамыԓихит тапхаԓьш мантэптанта - ӈочита” ни” камтомт. Хаӈумантуӈ тайхана ӈочитоӈ ӈупчики тайкушахат хятмы” тай’кохо” хапхадяш, дюмп ӈыԓ хэԓяԓт хинташтомытуӈ. Четаӈ выӈкна диԓина” ӈочитоӈ пӭй банкаха” хинташтутуӈ, каԓтыхина мэна” холодильнику” мюӈ кынипчештутуӈ. Чуки дилхана нешаӈи” ӈочитоӈ вяԓинтуӈ ӈамуԓмантуӈ камна нянян пиԓештутуӈ, ӈочахат шанат тэмс варени” шеԓташту”, ӈочи” вит’- морс’, компот’ пиԓешту”. Чуки ноптухуна общинахана мансԓанна” тымытуӈ ӈочитоӈ мансдянтуӈ няӈ веша”мана миштутуӈ. По”тахана Пюԓ дяхана ӈайта сельхозпредприятии” та’амнатуӈ шича дюԓкат ва’та тонна” ӈочи” нешаӈкат ня’машту”. Лариса Айваседо патмы. Шат миԓ” пыта таттамыта"
https://vk.com/wall-147614552_5089,"Теда' миндя' пова я' сяр"" ни томахаданда, мале пелямда мадава"". Нари' теда мале по сава ерь- ненянг пано, ненянг иры. Яна сяр ний таны сермада, намдэд иле, тудако надимя"". Тев ёльцянгана хой илангана илена ненэця нули тэтна, манзаядо нока. Тыдо хой надо нимня харто индо сер хадырна, илибей нуво, намдэдо наворна, тудако нёракуна. Тев ёльцянгана нули мание тара, нахана хэсь пирнадо. Тикандо ненэця тыто нярина мэсеты. Сиддо нядаба хасава нацекыдо варедо мэцеты. Не нацекы небянато ня мякы манзаидо пэрна. Нехэв минрена манзаядо нока. Надорна, сэдора, нари теда ноди маламби. Тандаярка мань Тазовской райоехана ханнадамзь, харни ини сер нэдалюрнадамзь. Халядана ненэцие няна мэдамзь. Не лахана нянадамзь, тиканда пыдо та нани хутулары, пэртя манзаядо нока. Тикы серо тамна падыбангун."
https://vk.com/wall-147614552_5075,"Торовов""! Мараӈгам' ма""лада""? Хибя сяӈокм' ма""ла?  Яна"" ханярид сидяӈгадана"" ӈэдарада""мов.🤗  Комментарийха""на ӈэдарэйда""📸, тикаха  ӈамгэ я' тер ӈэвамда"" пада нёда"" юр"".👇"
https://vk.com/wall-147614552_5071,"Текст на Лесном диалекте ненецкого языка 👇🏻 Дячапётахана ты” тэтнашту”👍🏻👍🏻👍🏻✍🏻 Ты - диԓивсу. Ненэй неша” тышипёй’ выӈкна диԓе нитуӈ пиԓас. Таԓям нешаӈи” тытоӈ ԓэтԓампёштутуӈ. Ты” падиԓма - неньшаԓ мансдя ниӈа. Куки” неша” тытоӈ тыӈпяхана пятапёштутуӈ. Пячута” ты” мякат куптаӈ ништу кай”. Куԓиӈ хомана ԓэтпёп ӈотнаӈ, тэӈи” таӈичохона халаку”, недяӈк”, нимяԓю”, пинԓю” тэтапташтутуӈ. Таԓям тытуӈ ныптамаӈмэт мэты, нешаӈи” недяӈк маԓьшахана дя’ким шеԓташту”. Туӈ дя’кэн тохомы” ты” недяӈку”, пинԓю” тэтаптап каԓьтуӈ мят няӈ тошту”. Туӈ дя’киӈ кявхана мэш, тыуди” няпту пучумтуӈ мештутуӈ. Недяӈк маԓьшахана пинԓю”, нимяԓю” тэтампампюта тэӈи” дячапётахана топа кавшаӈкана канэԓьшту”. Таԓьша деча таӈичохона ӈычимшту. Ты дятэԓьш ӈамыԓин ӈаймта таӈаны, чикита дячапётахана миԓюмты. Выԓумтамы миԓю чики минханта нип’ хомяхамта - качиԓты, топа кавшаӈэ кайны. Ӈуп ты” канаԓтай, тай”ня чики дечамта няхата тавсԓанӈата. Дячапётахана ӈука ты” топа кавшахана канашту”. Таԓьша деча ӈоп ӈычимахата неньшаԓмана хомяхамтанана ниӈа. Таԓям ты” лекаԓ” тэхэна” мансԓанна” нешаӈки” маньшту: тыта” дячапёчи” неԓьшут паԓтонхана шиштута”. Топа кавшаӈкана канаԓта ты ӈычимп, нешиӈ чики минханта таԓьша дечаӈ дет тасԓёта паԓтонхана тэмта шитӈата, меԓ хомяхаманта мэты. Чикиӈ камна миԓюмта таньдет ӈайта вит’паԓтонхана маснаӈата, тай”ня кат” нэкаԓпёта паԓтонхана дихинаӈата. Хэхатамаӈ шеԓ неньшаԓ ӈяпта, кампол каймяӈ тайхана миԓюмта шаԓнаӈата. Хампԓяӈк -шеэв дяԓяӈ дёԓьшат топа кавшахана каныԓта тэӈим таньше хомяхамтапётӈата. Таньше ты” канынԓап, нешиӈ наӈича шехен тыта” тананайта. Ват’кана тыта” падиԓмы ӈяпнанта, тэта мэма дямта таньдет тасԓамы паԓтон растворхана поԓаптанӈата. Чуки похона нума ӈаԓкамана дячапи, таԓям тэӈи канынԓаштут. Навышудёԓ нум кынсумахат няпту тыуде” таӈкаш дятынԓандят, пинԓю” шан нитуӈ тэтаптампёт”. Тутыку” ӈычимахат тэӈи ԓэтпёнанаӈэ ништу’кай”, таԓям куки” нешаӈи” тытоӈ мыԓичуӈ дёԓьшат ӈайтаптандятуӈ."
https://vk.com/wall-147614552_5064,"Няхар’’ ӈавками 👍🏻👇🏻 Иван Юганпелик’ падвы 🌟✨ Няхар’’ ӈавками Няхар’’ ӈавками Мань лэтамбидм’ Няхар’’ су’’лями Мань вадабидм’. Мань ӈавкыни’’ Тамна нюдя ты’’, Хуркаси’’ небяси’’ Вадёдана ты’’ Няхар’’ сава тэми Таня вадёӈая’’! Няватаб’’нандо’ Саць мере’’ӈая’’! ФОто: Х. Яунгад📸"
https://vk.com/wall-147614552_5060,"Сегодня мы начинаем работу над очередным июльским выпуском детской газеты ""Мынико"". Она у нас  выходит один раз в месяц с 1998 года, тоже на ненецком языке. Это полноцветное издание для детей кочевников, тиражом 500 экземпляров. Распространяется в школы-интернаты и служит дидактическим материалом для уроков родного языка."
https://vk.com/wall-147614552_5055,"Ензя тер″ юн🐟🐟🐟🐟🦟🦟 Халя’ пэртя яля  Халя нямарпава ңэрм’ ненэця” тэнзхана ёльце тарана манзая. Хойнина илена” ңани манзаядо яңгось, илдо ты’ пэрмахад, ханевахад, халя’ серкад перенив. Тедэй илңгана халя’ пэрма нензел вуни ңа. Хусувэй халям’ ня”ма, ненэць падродо’ танябата таранив. Тарця падроси вэва серт ненэця” тэвңга”. Теда Таймырхана тикы саңговота манзаям’ ёнар” мян ненэць’ минреда. 🐟🐟 Неняңг’ ирыхына халя” нямарпада ненэця” яханана ңарка ялямдо мэңа — «Халя’ пэртя яля». Хусувэй халядана ненэць хойнина илена”, тикы ялям’ ңатеду. Нябимдей си”ив яляхана Таймыр’ тер”, тавыс’, ненэй’ ненэця’, туңго’ ңобсер тикы ялямдо мэңадонзь. Ненэцие тикы яляхана хардахана ңобт ма”люрңаць. Пыдо е”эмняндо хуркари илека сер сертабиць, концерт’, сянакова’, пирдырма’ ңэнакы. Сян по” халядана” помна пирдырмам’ сертаби, хибядо няхатато ңарка халям’ ня”мгу поңган’ таддикад вадан’. Халядана” ңарка яляндо нерцюна поңгадо’ пядыби”, нябимдей яляхана манэсаръядо. Няхатато ңарка халям’ ня”мвы тарана ңуда тер матопи, тикы мотор’. Пуданидо ңобтарем’ тарана ңамгэри нямарпи”, станция’, палатка’, ңано’ ңэдакы. Халя нямарпадахана ёльце тарана ңамгэри. Усть-Порт хардахана моторм’ Ямкин Андрей ня”мадась, пыда тикы яляхана ябм’ мэмы. Хасава нюда Ямкин Антон няхаромдэй местом’ ханась. Помнанди Пальчин Борис ну. Усть-Авам харад няна, тавысо илева я’ няна Павел Костеркин сюдбя пырям’ нямвы. Волочанкахана нябимдей по’ нюртей местом’ поңгарта не ханлада, Урван Елизавета. Ңани посёлкахана ңобтарем’ пирдырмы ңуда терсипой ниць хаю”.  Елена Ямкина падвы, г. Дудинка"
https://vk.com/wall-147614552_5048,"Илаӈгы ненэциена’’ 👍🏻🙍‍♂ Теда’ илебей ненэциена’’ ханярина, мале’ сян манзая’ няю тохолко пир’’ӈадо’. Харвабта сямянхат сава Россияханана’’ ӈэда университетхана тохолкоя’’, ӈани’ ян’ хэбта ӈо’’. Ханяри’ хэсь пиры’’, ӈопой’’ харе’’ харвабцори, иӈу’’, вырэй танябто’ тара’’. Саць харвана есядамда ӈани’ хось пир’’ӈа. Нензяӈо’’ тарця ӈэ’’нив’’. 👍🏻👍🏻✨ Вырэй тэравы’’ Тандая’ ӈопой илебей ненэй ненэця нява’’, Сергей Вануйто Москва’ нямна ӈэдалёрмысь. Красноярскан’ тэвормы. Тэри’ тарем’ ныланаванзь нивы ядэр’’ – тохолковы. Ӈэрм’ тер’’ толырто’ тянё ненэцие’’ Ассоциация, яханана’’ илена тодо тэнзо мэта ненэцие’’ серо тасламбада агенство, МГИМО, мал’ ӈобанзер’’ ӈэрм’ тер’’ ненэциена’’ е’’эмня ӈули’’ тарана проектм’ «Школа общественной дипломатиям’» сертавыць. Салдамбхарта нивы тара. Яна’’ ханярид падродо’ ӈэдаравы’’ сидя юр’’ тет ю’’ ненэць’ ӈэвысь. Нюрте’’э Интернетривна тохолковы’’. Тянё ненэцие тенз’’ нямна ӈока ӈамгэм’ намдавыць, яна’’ вато няби ӈани’ ё ватосавэй тохоламбвыдо’. Юкад вата самляӈг вырэй ненэцьм’ тэравыць. Сиддо’ Красноярскан’, Москван’ хамы’’. Таняна хуркари пирця мядо’’мана ядэрмы’’.  👍🏻👍🏻✨’’ ила’ нямна няркна’’ Сергей ман’’нисяв’’: «Нянани тарем’ тохолковами ёльце сава. Хуркари министерстваха’’ тюӈгаваць, таняна манзарана’’ тянё тэнз ненэцие’’ ила’ нямна няркна’’. Теда’ вато тамна саваркавна теневаӈгун. Тикаха ядэрмани сер’’ яна’’ ханярид ӈэда ненэй ненэцие ядабтадамзь. «Школа общественной дипломатии» едэйвана ӈадимясь. Хусувэй по сертабан харвадо’. Ненэй ненэцяӈгат тарем’ тохолкода ӈокамбата сава». Танямна ӈэдалёрмы’’ харто’ яханато’ хуркари серо тасламбаӈгу’’, вато теневаӈгу’’, нидо’ нядабаӈгу’’. Тарця ненэця’’ таняб’’ ӈани’ ё няхартана вадава’’ минта. 👍🏻👍🏻✨ Сямянхат сава вузан’ хаӈадо’ Сергей нита поӈгана ва’’лёйрка ӈэвы. Тамна’ тяха’ тохолкованда е’’эмня сертификатм’ ня’’амвы. Тикы сидндет юр’’ ёнар’’ есяха’’ната магистратуран’, аспирантуран’ хэсь пиртада. Теда’ Сергей ӈамгэ ВУЗан’ хэвамда тасламби. Сямянхат сава Россияханана’’ ӈэда ВУЗхана тохолкода. Тикэр ёльце саванё’’! Яханана’’ тарем’ манзаям’ пирта’’, иӈодота ненэця’’ ёльце тара’’. Нява’’ нерняри’ миӈая! Евэй, манзь юрвэва’’. Сергей Тазовской район’ тер, Новой Уренгой’ хардахана иле. Я’ индадм’ нэкалпада компанияхана манзара. Хардахананда «Ямал-ню’’на’’ я!» ассоциация’ паӈгм’ нерня минре, председатель’ марцьхэӈэ тара. Сергей тотрев’’ тохолкован харвабта’’ тюку сайтан’ тюӈгада’’ http’://’chool-kmn-rf.ru  Автор: Анна Яптик’ падвы 🌟✨"
https://vk.com/wall-147614552_5038,"Сегодня, 15 июля у нас именинник, нашему Хабэче Хываревичу исполнилось 72 года. 🌟✨🌷🌷💐 Родился он в семье оленеводов в двухстах километрах в двухстах от поселка Сеяха, на восточном побережье полуострова Ямал, в междуречье Сабетты и Вэнуево. Там обосновался род Яунгадов, что в переводе с ненецкого означает «морское ухо». Наверное, потому, что в этом роду были отважные поморы - морские охотники, питающиеся дарами моря. Притом Яунгады никогда не ждали, что добыча появится у них перед носом. Ее надо было выслеживать, преследовать, прилагать огромные усилия для того, чтобы весь род выжил, становился многочисленнее и здоровее. Несколько десятков лет Хабэча Хываревич живет и работал в Салехарде, но отпуск неизменно проводил на родине, в тундре. Хабэча Хываревич учился в Салехардском национальном педагогическом училище имени А.М.Зверева, после окончания которого в августе 1971 года он был прнят на работу учителем начальных классов в Салемальскую среднюю школу Ямальского района. Через два месяца ушел служить на Дальний Восток в город Биробиджан, где проявил отличную военную подготовку. Демобилизовавшись из рядов Вооруженных Сил СССР, его приняли учителем начальных классов санаторно-лесной школы. Одновременно Хабэча Хываревич поступил в Вологодский педагогический институт, который успешно окончил в 1981 году по специальности «учитель истории и обществознания». В августе 1977 года Хабэча Хываревич переводом был направлен работать литературным сотрудником в редакцию окружной национальной газеты «Нярьяна Нгэрм». А с 1982 года возглавил редакциюи работал главным редактором . Является членом Союза журналистов России с 1981 года. Сегодня Хабэча Хываревич на заслуженном отдыхе."
https://vk.com/wall-147614552_5036,Вынгана нули’’ сава 👍
https://vk.com/wall-147614552_5034,"(лесной диалект) 👇🏻👍🏻✍🏻 Писамэй мансԓашту”🐟🐟🌈 Чуки похона ӈука каԓи” катаваньш мэӈа”. Пуровский районхана ӈайта сельхоз’предприятихина каԓиташ мансԓанна” манԓе дёԓеԓьш чепьӈаш”. Чуки похона дяхаӈ хэԓ меԓ каймяхаты шаӈкмян совхозхана”, общинахана” мансԓанна” неԓьчут дёԓиԓмаӈ дет ӈайта” ӈайвачетоӈ мээԓдятоньш”. Самбуԓкаӈ няна ӈайта «Пуровский» совхозхана шитчет бригада” каԓиташ мансԓаӈа”. Чуки таӈичохона дёԓиԓта” ӈопшеԓы шича дюԓ” тонна” каԓи” катаваньш мэӈа”. Каԓитана” нешаӈи” катамайтуӈ каԓитоӈ чики минхантуӈ ту’ӈанохана ӈайта плавбазаха” тайваштутуӈ”. Ту’ ӈанудётоӈ неԓьшут ӈанатайтоньш. Таняна мансԓанна” писамэй нешади” тайвапёта” каԓе” нямаԓпёштутуӈ. Пюԓ дяхаӈ мюня дёԓиԓта” поӈкам момпё каԓиташту”, пя” поӈкна диԓина” нешаӈи” ӈай дяхаку” дёмпёшту”. Неԓьшут таньдет ӈайта” ӈайвачетоӈ мэԓаштутуӈ. Дяхаӈ вит” хомана ка’аммахат дю”тоӈ манԓе мештутуӈ. Непоӈ Пуровский’ районхана ӈайта агропромышленный’ комплексан тонԓюта сельхозпредприятии” чупей каԓи”туӈ планым’ коӈатоньш”. Чуки похона ӈопшеԓы каԓитана” дёнаԓ”кат ва’та хампԓяӈк дюԓ” тонна” ӈок каԓям катаны”. Четаӈ манԓе кукиты” чадю” каԓи” ни’ мис, планамтуӈ тэвԓампюши. Таӈичохона путинаӈ чепьмахаты каԓитана” нешаӈи” дяԓи”тахана мансԓашту”. Каԓитама -шеэмна мансдя, выӈкна диԓе тохомы”ԓи таньше мансԓаш пиԓaштутуӈ. Таӈичохона нешаӈи” пиӈ дёԓеԓьшту”, таԓям плавбаза”хана, факторихина” каԓитани” тэйвапёта” каԓе” писамэй нямаԓпёштутуӈ. Каԓитоӈ вомантуӈ тайхана чики минхантуӈ холодильник’хи хинташтутуӈ. Шаӈкмян предприятии” таԓьштоӈ тадя”. Каԓитана” нешаӈи” маньшту”, ԓакхай по”хоты ӈука каԓя дякошту, токуша”, дякууди” каԓяшаԓма”. Чуки таӈичохой путинантуӈ куше ка’амма тамна пунши. Куԓиӈ дяԓи”тахана мансԓаптуӈ ӈотнаӈ, каԓям ӈукамана катама нешаӈ нэхэԓихит’ выниӈа. Таԓям кукиты” планамтуӈ тэвԓампёш хыԓаӈ дёԓьшат мансԓашту”. Община”, совхоз” катамайтуӈ каԓитоӈ «Пур-рыба» нимита предприятин’ миштутуӈ. Таняна мансԓанна” ӈопшеԓы дюԓкат ва’та ӈамаԓ тэмс каԓяхат шеԓташту”.  Лариса Айваседо патмы, шат миԓ” Андрей Пяк таттамыта."
https://vk.com/wall-147614552_5032,"Тосада”.Тюку яля Няръяна Нгэрм - старейшая газета Ямала’ лэтрёва нямна падна Та’ маянд’ еремя 👇🏻 Сяд’ ӈыл’ еремя 👇🏻 Та’ сяд’ ӈыл’ еремзь пиры’’. Надо’ ядувна ядэрць волтамбсетыдо’. Пеляда лабара пир’’ӈада. Манзеты’’, сяд’ ӈыламна мунзи’’ яда тара, тёрып’’ ся’’ лабараӈгу. Тикаха ӈылнанда хаё пиры’’. Тамна ӈацекы’’ яха’ сякана ваӈг, окоп сабка пир’’ӈа’’. Тыя, ваӈгалёй, лаӈгасавэй яха’’ тосакабты’’. Тарця яхана сертавы я’ ваӈг лабара пир’’ӈада. Тарем’ еремы ӈацекы танявысь. Ӈацекы’’ сянакованзь хэвы’’. Тыя яха’ варан’ ваӈгм’ окопадрев’’ сабкавы’’. Пуна тикыдо’ лабаравы. Ӈопой някоцяидо’ тикан’ еремысь, хабтюмысь. Ӈадьбята ӈацекы’’ ханя’ хан’’махад ӈоб’’ тенева серо’’ӈа. Ханямна ядэрманзь пэрмамдо’ хонрамба тара. Хусувэй ненэй ненэць’ тенева - тэхэ’’на илена ӈацекы’’ пон’ пихина сянаковам’ харвабта’’."
https://vk.com/wall-147614552_5030,"Тосада”.Тюку яля Няръяна Нгэрм - старейшая газета Ямала’ лэтрёва нямна падна Та’ маянд’ еремя 👇🏻 Ӈацекы ты’’ ӈылна хаёва Ты’’ падева’ ельцьӈгана ӈани’ тосакабты. Нюдяко ӈацекы’ нимня падена ты’’ хэсь пирӈадо’, тан’’мадо’ хубта ниӈа’’. Ӈадьбята ӈацекы харта хаюрпата ни тара’’. Маниенанда юӈгоб’’ иня’ малан’ сярыбада."
https://vk.com/wall-147614552_5029,"Тосада”.Тюку яля Няръяна Нгэрм - старейшая газета Ямала’ лэтрёва нямна падна Та’ маянд’ еремя 👇🏻 Ты’’ лымбадан’ еремя То’ вар’’ лымбадаӈэ хэсь пир’’ӈадо’. Падена ты’’ то’’ варха’’на нуван харвасеты’’. Ханяӈэхэ’’на малкода ехэранан тарем’ нулць, лымбда’’ла пиръяд’’. Пуна тикы тыд тюхулана’’ ни’’ ӈэӈгу’’, тикан хаӈгу’’. Тарця серт’ нива ерема е’’эмня неняӈг’’, пилю’’ ёльцьӈгана ты’’ харто’ ивняндо’ мэбто’ ни тара’’. Тикаха лымбадасавэй я’’ хэрабтамбаб’’ сава’’."
https://vk.com/wall-147614552_5028,"Тосада”.Тюку яля Няръяна Нгэрм - старейшая газета Ямала’ лэтрёва нямна падна Та’ маянд’ еремя 👇🏻 Илена ян’ таркава👇🏻 Лабтаха’’на илена я’’ танясеты’’. Ханяӈэхэ’’на нись тоса’’ тикан пакалць пиры’’. Хусувэхэт вэнекосавэй ядэрць тара. Ханяна вэвако я’’ танявам’ вэнеко теневада. Ервамда сава явна минреӈгуда. Тикаха яда ядэрп’’ ядаць’ танябта сава. Илена ям’ тарем’ хамэда пиры’’: ӈэхэна хорпаб’’ яда ӈули’’ нюлак ӈэӈгу, ледреӈгу, манзараӈгу. Манзеты’’ нийнда симб’’ тю’’у’ тана я’’амӈгур. Ӈопой теневана нями тарем’ еремясь. Надым’ пэдара’ поӈгана ӈодимысь. Ӈодибана’’ ӈаха’’на хэвава’’ нисетыва’’ хамэда’’. Пыда ӈод’’ ӈаха’’на хэвы, лабтам’ няби ня мадаван харвавы. Тикаха нинда пирувна ит’ пакалмы’’. Хэвхананда хибяхарт юӈговы. Сава сер’’, харта пыхыдамда тюхулмэдась. Ӈадьбята тосарка ядэрць тара."
https://vk.com/wall-147614552_5023,"Тосада”.Тюку яля [club147614552|Няръяна Нгэрм - старейшая газета Ямала]’ лэтрёва нямна паднаӈгува” Та’ маянд’ еремя 👇🏻 Та –ӈэрм’ няна по’ сава паӈо. Хусувэй яля хаер’’, ядемби. Маня’’ тарця яляха’’ маймбасетыва’’. Хаерцавэй ялякоця’’ пон’ нисеты ӈа’’, таминда ханзо нув’’ тосеты’’. Ты пэртя ненэцяӈгаваха’’на тикэр ёльце сава, ты’’ вуни’’ падеӈгу’’, малкодахана таӈгава. Хой’ няна илеб’’ та’ пихина манэ’’мандя ӈока ӈэсеты. Тэри’ ядва сер’’ сэвха’’ хуркари ӈамдэд’ тэнз’’ ха’’морта’’, танась яхартар юӈгода. Тамна ӈани’ мэкад ӈамгэ’’ - тирти’’ ханикоця’’, ӈули’’ ливартаӈгу’’ма, ня’’марпава то’’олхакоцяри’’ ӈэӈгу’’ма. Там’ тамна ӈоди’’ е’’эмня мэнева’’. Ӈацекы’’, ӈарка ненэця’’ мал’ ӈодиманзь ханцеты’’. Мараӈгам’, лынзермям’, лэ’’мор ӈоди ма’’ласеты’’.👇🏻🌹 🌼🌿🌸💐🦟🕷 Та савахав сава, ӈопой’’ тюку по’ паӈохона хуркари тосакабтёда’’ сер’’ танясеты’’. Ненэць’ нибта лэтю’’ тарця маяха’’ еремзь пир’’ӈада: ит’ пакалць, илена ян’ тарка, лымбда’’ла, сяд’ ӈыл’ еремзь, вэвако ӈамгэм’ няби хабэй идм’ ӈамзь. Хуркари серк’’ нива ереберма е’’эмня хусувэй ӈамгэн’ тосарка тара. 🌞🌈🌷🌾 Ит’ падирма 🏊‍♂🏊‍♀🏊‍♂ Ненэця’’ ядембадахат пыхыдадо’ ханзомдамба ит’ падирманзь ханцеты’’. Тикаха хусувэр ит’ падирць нида пират’’, нись тоса’’ падирта’’ ӈани’ танясеты’’. Саць’ ивняндо’ падирманзь ханта’’ ӈацекы’’ тосакабтёсеты’’. Ӈули’’ нюрте’’э и’’ нянандо’ мэкадарха ӈэӈгу. Пуна юрхалтыд’’ тикаха саць ӈаха’’на ханда’’. Ӈацекы’ сянакось яхана меӈга юӈгобта тара. Сяхари’ тенера’’ - и’’ сянакода юӈгу, хараси’’ ит’ падирць вэва. Хуркари индадм’ пирта ненэць’ ӈэб’’ ӈо’’ ӈопойӈэ ядэрць тосакабты. [club147614552|Няръяна Нгэрм - старейшая газета Ямала]"
https://vk.com/wall-147614552_5018,"День рыбака в Горнокнязевске🐟🐟🐟 На празднике можно было увидеть👀: ✔ ярмарку ✔ соревнования по приготовлению ухи ✔ конкурс ""Строганины"" ✔ конкурс блюд ""Рыбацкие фантазии"".  Послушать песни на языках коренных народов, продегустировать национальные блюда из рыбы, поучаствовать в розыгрыше призов и мастер- классе ""Рыбка"".  Поздравляем рыбаков! От всей души желаем: хорошей погоды, попутного ветра, надежных снастей, хороших напарников, отличного клева и крупного улова! 😊"
https://vk.com/wall-147614552_5016,Халядана ненэцие ед′. Тюку яля пыдо′ хэбидя ялямдо′ ядабтамби″. Сенз Ӈэя″. Поӈгадо′ пили″ панӈая″.
https://vk.com/wall-147614552_5011,Лесной диалект ненецкого языка
https://vk.com/wall-147614552_5010,"С Днём семьи, любви и верности🤗  Неняӈг՚՚ иры՚ сидндетимдей яля - мяд՚ тер՚՚ лэтрамбава яля. Хэбидя ялям՚ яна՚՚ ханярина мэ՚՚ӈадо՚. Ненэй ненэцие՚՚ илам՚ нёдана мято՚ тер՚՚ ӈока ӈэсеты՚՚. Вымна мюсерма нензел՚՚ ни ӈа՚՚, нядаӈгодит таняб՚՚ таӈга илеӈгун. Ӈацекы՚՚ ӈара՚՚махадандо՚ нито՚ няд՚՚маӈэ тараӈгу՚՚.  Хусувэй ненэй ненэць՚ мяд՚ мюй ӈацекы՚ ванёхона пан՚՚ӈая.  ✔Ванё – улыбка  📸 Марина Лонгортова' тадтавы"
https://vk.com/wall-147614552_5003,"Верхний Аканлейм՚ нюбета хаби՚՚ яхана халям՚ пэрти՚՚ ӈарка ялям' мэ՚՚ӈаць. Округхадана՚՚ хуркари ненэця՚՚ товыць. Поӈгнандо՚ Законодательной Собранияна՚՚ депутат Ямкин Сергей Миронович мэвысь. Сергей Миронович халядана՚՚ ненэцие՚՚ е՚՚эмня ӈэдалёрмы, няндо՚ хуркари тарана ӈавэ тэвравы. Тикы хавна ӈарка яля՚ ед՚ сава вади хэтвысь.  Саляхардахад тамна ӈэрм՚ тер серо тасламбада департаментхана манзаранаха՚ Ренат Пяк няби Алексей Лонгортов ядэрмэхэнзь. Ренат Пяк округханана՚՚ таняна община՚՚, крестьянско-фермерской хозяйства՚՚ манзаи՚՚ нямна лаханавысь.  Ӈэрм՚ тер՚՚ ненэцие՚՚ «Ямал-ню՚՚на՚՚ я!» ассоциацияхад товы՚՚ ӈани՚ танявыць. Таня՚ тэвормэхэ՚ - Сергей Худи няби Галина Косыгина. Пыди՚ ӈуда՚ терсавэй՚՚ товэхэ՚. Сяй՚ хыди тэвравэхэ՚. Иланда ямбан՚ халям՚ пэртя нен՚ Лонгортова Ольган՚ ми՚՚мыдись. Макарова Валентина, Рохтымова Валентина, Лонгортова Ольга ассоциацияхад՚ паской имбытадо՚ тохоци ня՚՚амвыць.  Тикы ӈарка яляхана ӈацекы՚՚, не՚՚, хасава՚՚ е՚՚эмня концертм՚ сертавыць. Хыно՚՚манзь Валентин Вальгамов мята терсавэй՚՚ товысь. Няхата хаби сё՚՚ мэ՚՚мысь. Пухуцяда, хасава нюда сёнда тамна сававна хайнава е՚՚эмня хэвхананда таравэхэнзь. Валентин՚ сё ныхыдарти, хан санарпади сахамламбада то՚՚олхась. Ӈарка ялян՚ товы՚՚ мал՚ манзаясавэяць. Ӈацекы՚՚ сянакуць. Не՚՚ халям՚ сертабиць, помнандо՚ пирдырӈаць. Пуна мале՚՚махадандо՚ мал՚ ӈобт՚՚ сяйманзь ӈамдыдаць.  Халям՚ хадабада՚՚ манзая ёльце тоена. Поӈгам՚ нэкалпаб՚՚ ӈока ныхы тара пэрӈа. Тикаха та՚ ёрап՚՚ неняӈг՚՚ пэдакабтёсеты՚՚. Халядана՚՚ ӈули՚՚ ӈамгэхэртан՚ ниня табӈгада ненэця՚՚. Няндо՚ сейхад ӈэда вади мэ՚՚ӈава՚՚. Сензда՚՚ ӈада՚՚, сававна иледа՚՚, поӈгахана халяра՚՚ ӈоб՚՚ таняя! Автор:  [id98967089|Галина Косыгина]"
https://vk.com/wall-147614552_4993,"🗞🗞🗞🗞 ✍🏻 Мы сотрудники газеты сами не замечаем, насколько важную миссию несем. Только тогда, когда человек обращается с просьбой ты осознаешь, что не зря каждый день штудируешь, анализируешь, встречаешься с респондентами, ведь ты можешь помочь гостю в ответах на его вопросы. ✍🏻🗞 Вот и Семен Александрович Вануйто на днях заглянул в редакцию, он искал статьи про своих дедов и прадедов, а ведь наши коллеги писали о его предках из рода Вануйто как о заслуженных и уважаемых оленеводах Сеяхинской тундры, Ямальского района. Заодно Семен Александрович, к нашему удивлению, в нашем же архиве нашел много интересных статей, которые актуальны для нас и сегодня. В перспективе мы их напечатаем в газете «Няръяна Нгэрм» [club147614552|Няръяна Нгэрм - старейшая газета Ямала]"
https://vk.com/wall-147614552_4987,"Неняӈг’’ иры ’ 🦟🦟🦟 Выӈгана вадёвы ненэця тенева - неняӈг’’ иры ӈули’’ тоенана по’ ёльць. Ты пэртя’’ саць тэтнасеты’’. Нувода ядемда’’, неняӈг’’, нибярё’’ тиӈгуд’’, ты’’ паделтыд’’. Ненэця’’ ӈэсованзь нядандо’ ӈахакуд’ тасласеты’’, сёда ханодо’ хае’’махадандо’ ӈобт’’ ӈэсода’’. Ӈока ненэцяӈгана малкоб’’ ӈотаӈо’’ таӈг ӈэӈгу, вэнекохона ӈани’ савава.  Неняӈг’’ паӈохона таӈгаркавандо’ е’’эмня ненэця’’ ӈахакуд яв’ няку’’ мюсе’’. Пюӈг’ вэба сиб’’махад мась – неняӈг’’ тиӈгуд’’. Тамна яранзя’’ ӈадимда’’, яда ӈарханда сэр’’ ӈэӈгу, нюртей сыра ха’’амвэрха ӈэӈгу. Яранзя’’ ӈэва’’ мантэӈгуд’’ – неняӈг’’ сата паӈо хая.🦗🦗🐝🐝🐝🦟🦟 Пурм’ сертабава 👇🏻 Яланда илена ненэць’ неняӈг’’ ирыхына саць тэтна. Тянё ты’’ серцялмбасеты’’, ёльце падесеты’’, хасерӈгавахартан ни’’ харвасету’’. Ты хасенава’ е’’эмня пур’’ сертабасетыва’’. Мякана мэна’’ ты’’ юӈгован тосалядандо’, пюӈгдандо’, неродандо’ ныдпаӈгу’’. Тум’ пятава’ мальӈгана якэдо’ ӈули’’ паль ӈэсеты, яӈга неняӈг’’ волтамбада ӈамбтадо’ танясеты. Ту саць лэёмаӈгаданда варувнанда и’’кана вабтпада, са’’нюй нярцо ӈани’ ӈобтикы. Пурм’ ты’’ ёльце харвабтадо’, тэри’ хасенасеты’’. Пэвсюмя’ няна яля’ сэв сэйтанава мальӈгана нуна’’ ты’’ нимня сыртанэ, тикы неняӈгад ӈоцеко’’ ӈока’’ ӈэӈгу’’ма. Тюу’’на ты’’ нямдо’ ниня тирта’’. Якэ’ ӈылна мэна’’ ты’’ ва’’ансеты’’, варняна нуна’’ хаця’’ тамна сюраӈгу’’. Нумда хурка ӈэвахад ӈа, хэнё яля ӈэбта сюраӈгу’’, ханзоркахана хасенаӈгу’’. Ханяӈэхэ’’на ты’’ ӈули’’ сэсембато’ пи тута’’. Мякана ныланана’’ мал’ юркорта’’, ӈоб’’ пуд нидо’ тадабтамбахая малкодам’ нядабаӈгу’’. Юседаӈгун, инзелеӈгун ты’’ ӈэ’’ хубна’’, туро’’ я’’авлаӈгу’’. Мюйко’ тяхана неняӈг’’ мунри’’ соӈгу’’. Пин тарпава то’’олха вуни ӈэӈгу’’. Ет’ ханзер’’ ӈэӈгун, тара’’нив’’ – хонёван харвабат ӈод’’ тареӈо’’ тарпаӈгун. Таминдо неняӈг’’ нянд лабцеӈгудэй’’. Ты’’ тяха’ хандан, тукоцям’ пятаӈгун. Тосаля’’ мале’ хамэдёсеты’’, ӈахакуд ныдпада’’. Хаця хасерма сер’’ малкода сяйманзь ханда. Ӈаврада мале’ хамэдёда’’, ӈама серри сертавы’’ ӈэӈгу’’. Мале’ сян яля’ тарем’ ты’’ падеӈгу’’, пуна ӈэсонда ханзомда…"
https://vk.com/wall-147614552_4966,
https://vk.com/wall-147614552_4944,"Очень скоро поспеет любимая ягода северян-Морошка, об этом нам поведал [id287515668|Афанасий Тэсида]  Тэсида."
https://vk.com/wall-147614552_4938,"Неняӈг"" иры пэй"".🦟🦟🦟 🍃Тюку иры пэва сер"" мараӈга"" ӈадимам' ӈате пясетыва"". Вымна ядэрма сер"" ярин' сылаӈгсетыва"", вадёданана мараӈгаци пюсетыва"".  🍃Салехард' хэвхана мале' мараӈгаця ӈадимы, тедари' тамна холкавдавэй. Маня"" мараӈги ёльце ӈатейна"", ӈани' яляркахана тэдрев"" варманзь хандава"".  🍃Мараӈги сяха' ма""ламба пясетыда""?"
https://vk.com/wall-147614552_4929,"Едэй председательм' тэра""!✅ 👏 ⚡Нябимдей яля' илаӈгы ненэциена"" манзараць. Тюку яляʼ Молодёжной Совет' тер"" манзаито' нямна лаханаць. Артур Окотэтто' отчетан' инзелеваць, пыда ханзер"" ассоциацияхад паӈгдёда"" отделенияха""на манзараса тикым' ваде""ӈась.  ⚡Теда' илаӈгы ненэцие"" советʼ нерм' пэртяӈэ Некоча Окотэтто тараӈгу. Тикы совет  ӈарка ""Ямал - ню""на"" я"" ассоциацияхад пере.  ⚡Некоча, манзаяр сававна миӈая, ӈамгэхэрт сит нёя таб""ламбю"". Илаӈгы ненэциена"" нерня' минре"", серкана ӈэбта ӈо"", вадахана ӈэбта ӈо"" нядабан"".🤝"
https://vk.com/wall-147614552_4926,Два года назад Сеяхинская тундра оленеводы- частники. 👇🏻 Фото: Хабэча Яунгад📷📸🎞
https://vk.com/wall-147614552_4920,Вот таким видео поделился с нами наш подписчик👍
https://vk.com/wall-147614552_4917,"Сегодня у нас были гости члены Молодежного Совета Ассоциации ""Ямал-потомкам!"" 👇🏻👍🏻"
https://vk.com/wall-147614552_4911,"Едэй вато’’ ӈадимы’’✍🏻👇🏻 Неняӈг’’ ирыхыд едэй вато мэйраӈгуд’’. Теда’ нянда’’ вадетына’’. 🤝🏻 - «Госуслуги» сер’’ ненэцие нядабава тамна ӈокамда. Машинасавэй хадерой’’ ненэця’’ (серодо’ тидхалембада’’) лекарато’ вато’’ таняб’’ страховкандо’ пелям’ салдавандо’ е’’эмня заявлением’ пада пирта’’. Сайнормы’’ ненэцие’’, палытана’’ мяд’ тер’’ нядмам’ ня’’амва е’’эмня заявлениям’ пада ӈани’ пир’’ӈа’’. Вадета няд’’мина’’ тарця’’: хуркари мяд’ сал’’, ӈацекы’’ еся’’.✍🏻 👇🏻- Теда’ паспортм’ пон нидо’ сертабаӈгу’’. Падро ми’’махад самляӈг манзарава яля сертабабто’ серота.👇🏻 - Ӈани’ я’ тер’’, ясяда ненэця’’ «Россия – страна возможностей» конкурсха’’на ва’’лёйӈэ хэбто’ Россия’ я’ падарм’ нензел’’мана ня’’ма пиртадо’. Лакамбой’ илесь падаркарт ни тараӈгу’’. 🌟✨👇🏻 - Пенсияхана мэна’’ ненэцие’’ ма’’лама еси тамна саваркавна лэтрамба пяӈгудо’. Пенсия’ ма’’лами ӈопой фондахад ӈанисэй фондан’ ервадо’ хонравдавэй ӈэдарабто’ суд тасламбаӈгуда. Суд’ тарем’ таслабта - тикы ма’’лавы есидо’ ӈани’ пуня митыдо’.👇🏻👇🏻👇🏻✍🏻✨ - Лекар’ мят’ ханап’’ полис ОМС манэ’’лабтамба тараӈгу, тикаха паспортм’ манэ’’лабтаб’’ ӈани’ сава ӈэӈгу. Яна’’ тер’’ харто’ индо сер’’ илам’ лэтамбада организациям’ нибто’ тэрабю’’ ӈани’ ӈобтикы. Заявлением’ нихиртаб’’ пад’’ илесь яхана ӈэда тарця серо тасламбада фонд харта тэраӈгуда. Нядма Неняӈг’ падвы ✍🏻✍🏻✍🏻✍🏻"
https://vk.com/wall-147614552_4909,"Безопасность на воде🤽‍♂🤽‍♀🏊‍♂🏊‍♂🚣‍♀🚣‍♂🏄‍♂🏄‍♂ Ԓэтԓёма таԓа🏊‍♀🏊‍♂ Ӈанохана ԓэтԓёвтамыӈ мима, вентсамы дяхахана пачиԓма, тум маныдевтамыӈ кадима - таӈичохона выӈи ӈя кяшту”. Шиниӈкуна ӈаԓка неша” манаӈа”: ви”, ту - няӈаньч тэвӈыԓитач пюԓяхаӈ. Таԓям нум таӈичумахаты, кимяԓи нешиӈ ԓэтԓёмата таԓа. 🏊‍♂🏊‍♀ Чейня таӈичохона шаӈкмян неша” ӈану” мэԓашту”. Каԓитана” ви”имня дятеԓьш мансԓашту”: дёԓеԓьш кяш, поӈкам ватапёш, дяхам дёмпёш - пон ӈанум мэшту”. Таԓям ӈанутана нешиӈ ԓэтԓёмата таԓа. Шай’ԓимна ӈанум мэш чедимяп’ ӈотнаӈ, ви”имня минта пон тосаны. Нешиӈ куняԓиӈ кяпнанта ӈанон ӈамтуташи спасательный’ жилет’ шеԓны. Ӈанохананта пымпючета” нета” ӈупчики таԓьша паныдю” мэты”. Ви”имня миньш выӈита ӈука, вентсамы дяхаӈ вит мантэймэ намым няамны. Чикиӈ камна дячапёта нумкна пачеԓьш чепяшту”. Таԓям мэман ха’та ненату, таньдет тасԓамы дяхана пачиԓмата таԓа. Пуровский районхана пачиԓмаӈ дет тонԓюта Таԓкахана ӈайта пляж’. Чикиӈ камы дяхана пачеԓьш вайма, вентсамы”, кампулкат вылтавтамы” дяха” таньдет ни” тасԓю”. Кимяԓи нешиӈ ӈашкиудим няш вит кявхана мэпнанта пон тосаны. Маныдевтамэн ӈашкиуде дёԓя вит няӈ кайны, дяхан мантэйнай. Таԓям по”тахана Неԓм’ чеԓ” дет тонԓюта управленихина мансԓанна” таньдет ӈайта спасательный’ службы” няш нешади” конԓампёш патԓу” - памятки” шеԓташту”. Чики буклеты” выӈкна, каԓтыхина” диԓина” нешади” та’амна мичиԓьштутуӈ. Таӈичохона вит мантэймаӈ камна, ӈашкиудехена найна шичаԓ ши вайма. Таԓям нюча нюта тадямэна нешиӈ пяй мякнанта шичаԓта шиӈ найпы”, ӈупчики пон тосаны. По”тахана шичаԓ шимна мантэш ӈука ӈашкиуди” выӈидёԓаштут”. Чикиӈ камна шеԓям хинтаны ӈашкиудиӈ тэвмаӈ кам. Шеԓям тавстапта ӈашкиуде тухуна пытамта паԓатаны, мята каԓ’таны. Выӈкна мэш тум чудеп, нешиӈ тумта кэвхатта маныденӈата, татохат дяӈ каԓкумаӈ тайхана. Дячапётахана хыԓуй дяӈи меԓ каԓ’комшту. Таԓьша шеԓт” нешади” тэвмаӈ тайхана, таньде’эмня ӈайта” памятке” управленихина мансԓанна” нена” шеԓташту”."
https://vk.com/wall-147614552_4899,"Табхана сянакова✨✨✨🌟 Яра’ яхана ӈэхэвабна’’, таб нисеты хасена’’. Табхад хуркари ӈамгэ сертабасетыва’’. Ӈули’’ нюрте’’э ты’’ таро, ну’ сармик’ таркоци, пякоци, нядам’ ма’’лаӈгун. Пуна тикэхэтат пидям’ сертаӈгун. Лэ’’мороко’ пидя ӈэбта ӈо’’, ябто, хохорэй, хуряв, ӈа’’ӈо. Тикы’ пуд табхад сар’’ню сертасетыва’’. Тарем’ пыхыдана’’ сянакултамбсетына’’. Ӈамгэм’ манэтава’’ тарем’ сянакодава’’.🙏🏻🌟✍🏻👍🏻👇🏻 Сянакова’ хавна манзарасетыва’’ Сидна’’ яебтамбавам’ нисетыва’’ харвабта’’. Ханяӈэхэ’’на ты’’ тяхана нусь, пилю хада тарасетыва, ид’’ няби пя’’ ӈэдакы’’, ӈавка’ ӈамдэт ма’’ла тараню’’. Сабе’’ тэри’ мэвава’’ юӈгосеты. Манзая хадрё’’ ӈока ӈэсеты! Сянакована’’ хавна тарем’ ӈод’’ манзаина’’ пэрцетына’’, сяхаӈгарт’ пуня’ нисетыва’’ ӈа’’, небяхаюна’’-нисяхаюна’’ ӈоб’’ нядабасетыхыюна’’. Маня’’ нивам’’ тенев’’, нибна’’ нядаӈгу’’, манзая’’ яхатато’ харто’ ни’’ манзадаӈгу’’. Ты’’ мякана тамна тарця сянакубцха’’на сянакосетыва’’: лынзекова, малыкова, тыранийко, вывко, мядикова. Тикы’ нямна газетаханана’’ ӈани’ яляркахана тола пиртара’’. Пыдара’’ ханзер’’ нюдя ӈэванда’’ мальӈгана сянакосада’’, тенейда’’?"
https://vk.com/wall-147614552_4897,"Салехардахана няхаромдей илаӈгы ненэця"" ассоциация ""Ямал - ню""на"" я!"" тер"" ӈобтʼ ма""лы"".  Тюку яля' Полярисхана мэваць. Няна"" ӈэрм' тер"" серо тасламбада департаментхад тоць. Школам' ёльцевы"" ханя' тохолко хэбто' сава, ханзер"" сиддо' нядаби"", тикыʼ нямна лаханаць. Тамна манзаи"" няюʼ тохолкоди"" няд""миˮ нямна намдаваць.  Тикыʼ хавна округханана"" илаӈгы ненэцие"" харадхана манзарана"" хуркари форум"" танявам' ваде""ӈаць."
https://vk.com/wall-147614552_4893,"Нямдха’’на сянакова Выӈгана илена ӈацекы’’ сянакобто’ ӈоб’’ тыдо’ танянарха’’ ӈэсеты’’. Мань не нини’’ ня’ ӈобтарем’ хусувэхэт тэсавэйва’’ ӈэсетыва’’. Тэӈэ нямдо мэцетыва’’. Сюрико пурцавэй нямд ма’’ламбасетына’’. Пуна’ нямдона’’ ӈобт’’ сяроцетына’’. Тет нямдм’ ӈобт’ сяраӈгун - ӈопой хан’ ты’’ ӈэӈгу’’. Тенев, тэри’ иня’ малхад нюдерцетына’’, ӈэдалёдадарев’’ мяк’’ няха’’на хантава’’ма. Тамина’’ нямдона’’ яркабаӈгуна’’ма. Ямдава’ сер’ нямдона’’ мядэхэна хаюсеты’’. Едэй ӈэсы яхана ӈанисэй хоӈгунивам’’."
https://vk.com/wall-147614552_4888,"Через какие игры и игрушки познавали мир ненецкие дети? Манябэхэ’’на сянакова👍🏻👍🏻👍🏻👇🏻 Тамна ӈани’ сава сянакубцами - манябэхэ’’на сянакова. Нара’ мюсева’ ёльцьӈгана манебэ не няни ня ма’’ламбасетыни’. Нултава’ сер’ яра седаку’’ ня’ паромбари хэсетыни’. Хуркари сомбой пэ панони’’ яӈорэйн’ ма’’ласетыни’. Пуна’ ханхани’ пэнзетыни’. Ханяӈэхэ’’на нини’’ манэ’’цетыдо’, манзеты’’: «Ханри’ тикаханда саӈгово’’ӈа, тамна тикан’ манебэ пэмбиди’, хаейди’!» Тикыни’ сяяласеты’’, сюрцетыни’. Ӈэсо’’махад хан’ ни’ ёӈгад тюхултыни’, сянако пэӈгуни’. Манябэ’’ тэӈэ тарасеты’’. Хуркари танясеты’’: хабт’’, яхадей’’, сую’’. Та’ ямбан’ тарем’ сянакосетыва’’. Теда’ тарем’ сянакода танянакы? Тамна ӈарка ненэця’’ манзеты’’: «Пэ ма’’ламбаӈгун - сарюмда»."
https://vk.com/wall-147614552_4878,"Через какие игры и игрушки познавали мир ненецкие дети?👍🏻👇🏻 Сянакурма 🌟 Хусувэй ненэць’ харта нюдя ӈэ’’мямда вадець пябта, хуркари иле’’мида тензебтеӈгу. Ханяна илеса, хибям’ сянако няца, хурка сянакубцха’’на сянакоса. Тикыда мал’ сомбоковна ихинда ха’’маӈгуд’’. Ӈадьбята мань ӈод’’ харн’’ нюдя ӈэ’’мяни нямна, хурка сянакохо’’на сянакосадм’ нянда’’ ваде’’ман харвадм’. Хибяхав падвэми толабаванда сер’’ харвабта ӈани’ ӈацекы ӈэ’’мямда ивхалта.✍🏻👇🏻 Нюдя ӈэ’’мами хой’ няна мэ’’ӈавась. Выӈгана ӈо’’ соявэдамзь, ӈадьбяни ты пэрти’’ илм’ теневав. Ты’’ мякана вадёвами саву’’ӈав. Пирхата ёльце савась, ялэна’’ ханзоць ханцеты’’. Хусувэхэт яебтёсетыва’’: вымна ядэрцетыва’’, нядаӈгосетыва’’, тикаха сямянхат харвабтанава’’ сянакова ӈэсеты. Сава нум’ ӈэбта пихина сянакодан, сарё ӈэбта мякана мэӈгун. Сянако не нини’’, тёняӈы ӈацекы няцетыдм’. Евэй, манзьванов’’, хуркари сянакубцана’’ танясеты’’. Вадець пяб’’ - тикэр яӈгана илраха!✨🌟🤝🏻 Ӈухукова🙏🏻🙏🏻🙏🏻🙏🏻 Хусувэй выӈгана илена не ӈацекы’ харта ӈухукуда таня’’. Мань ӈод’’ савута сянакуни’’ ӈухукоць. Ханяӈына’’ тамна хадахатана’’ няна тэвыдаць. Ӈанина’’ харна’’ сэдыбасетына’’, ембапасетына’’. Та’ пихина ӈухукурцетыва’’. Сянакуна’’ харто’ ханодо’, мядодо’, вэнекудо’, мяд’ тер’’ ӈамгэридо’ танясеты’’. Тамна тэсавэй ӈэӈгу’’ма, тыдо’ манебэ’’ ӈэсеты’’. Ты пэртядрев’’ ӈани’ серто’ сер’’ мюсесеты’’, поӈг пядыбасеты’’, яхако маторпасеты’’. Ёльце мэкадаковна сянакосетыва’’. Теда’ тарем’ тасла ӈухукурмана’’ сер’ иланд’ пыхыдана’’ тохоламбавына’’. (Продолжение следует)"
https://vk.com/wall-147614552_4856,"Тэввы՚՚ 🏃‍♂ [id219185704|⚡Альберт] Окотэтто няхар՚՚ юр՚՚ самляӈг юкад вата ӈэдалавам՚ пирдалевы. Самляӈг яля՚ ямбан՚ Надымхад Салехардан՚ сюрмбавы. Вэвако нумд՚ еремы, сарё՚՚, мерця՚՚ ӈамгэхэртарха՚՚ нянанда нивы՚՚ӈа՚՚. Тецьда ялэта помна нерняри՚ мимы. Нямэхэна хаер՚՚ нумгана сюрмбавандяӈэ пыхыдамда тасламбвэда. Нум՚ ватом՚ ханзеркарт мэсь вуни пирас՚՚, ханзер՚՚ еремя тарем՚ еревнив՚՚.  ⚡«Мань тет яля՚՚ сюрмба тасламбиванзь. Нюртей яля ядембись. Нябимдей яляхана сарён՚ еремядамзь, сарёда ид՚ едхад хамдомбада то՚՚олхась. Няхарамдей, тетимдей яляха՚ ӈобтикы тарцяхась. Сарё՚՚ помна мер՚ мима՚՚ то՚՚олха нись ӈа՚՚. Сехэры՚ мюй՚՚ хабто вуниӈа՚՚. Ядембавы ханзо ӈэвы ӈэбта таӈга тет яляри мась ӈэӈгусь. Нум՚ сидна՚՚ хаця՚՚ таб՚՚ӈа. Саляхардан՚ тэвутабни пэдёй ӈэхэ՚՚на тюнд՚՚, лахацие՚՚ ни тантаб՚՚ ӈули՚՚ тоенась. Ӈадьбята янамбовна сюрмба пэйваць. Мань мэван харвавэми сертав. Сюрбермам՚ манэ՚՚лабтадм՚, ваде՚՚ӈадм՚. Хибяхав харвабта ӈани՚ тарем՚ сюрмбаван харбилаӈгуданакы՚՚. Яна՚՚ ханярид ненэй ненэця՚՚ паднаць, си՚՚ми нерняку՚ пэрӈаць. Поӈганандо՚ тамна харн нини ходамзь. Ӈани яляркахана сиддо՚ манэ՚՚манзь хандадм՚» - Альберт Ӈокдэта тэв՚՚махаданда тарця вади мэ՚՚ӈась.  ⚡Тарем՚ ӈопойӈэ сюрмбавахананда ямална՚՚ терха՚՚ манэ՚՚лабтада: ӈэрм՚ тер՚՚ ненэця՚՚ ӈули՚՚ мебеӈа՚՚, ӈамгэхэртан՚ ни՚՚ выдаӈг՚՚. Нензяӈо ненэй ненэць՚ пуня ӈэда ниӈа՚՚, ӈамгэри ӈамгэм՚ Альберт тотрев՚՚ хэтвы вадавнанда мэӈгуда."
https://vk.com/wall-147614552_4854,"Нядаӈгода не 🔸Ненэй ненэць՚ сава серм՚ сертабата, хибяхавм՚ нядабта сяхаӈгарт՚ хибяхартан нида вадет՚. Хараси՚ тикы՚ нямна ни лаханаӈгу՚. Ӈадьбята мунзьбата пыда нянамда хибяхарт ни намдӈгу՚. Ӈопой՚ ӈанисэй ненэця՚ намдбато՚ - юнда я՚ ханяримна ханда.  🔸Поӈгнана՚ тарця ненэця՚ ӈока՚ ни՚им ӈа՚. Ханяӈэдо՚ манзаямда тид՚ минрена, ӈанир ӈамгэхэв сава серм՚ сертавы ӈэӈгу, хибяхав ненэцям՚ нядавы ӈэӈгу. Хуркари ӈамгэхэна ненэць՚ ваць пирӈада.  🔸 Маня՚ ӈули՚ сёнзянда мюй ибэй ненэцьм՚ теневава՚. Нюмда Алёна Сэротэтто, Ямальской районхана иле, Панаевск՚ тер. Пыда маянд՚ еремы ненэцие нядабадаӈэ манзара. Манзаянда нямна тарем՚ лахана: «Сяхаринда ӈэя маянд՚ ереберта, маяндорта ненэць՚ ӈока ӈэсь пэрӈа. Хибяхав падрода серта я՚амӈгу, маӈгба няби манзаяси՚ илеӈгу, мята тер՚ ябехад՚ ӈэӈгу՚, ӈацекыда мун мян ни ӈэӈгу՚. Ӈармы ненэцяӈга՚на хибяхартандо՚ яӈгоб՚ падаркарт՚, справкахарт՚ сертана՚ вуни՚ ӈа՚. Ӈарка ненэцяӈгана сяхари՚ няд՚ма тара пэрӈа. Илдо՚ тоенана ненэцие нядабидм՚. Мань сиддо՚ нибни՚ нядабю՚, хибя сиддо՚ нядаӈгу?»  🔸Панаевск՚ тер՚ ӈамгэхэвм՚ серта я՚амбато՚, маянд՚ ерембато՚ нянда харто՚ турӈа՚, хонарко пэрӈа՚: «Ханзер՚ ӈэбни сава ӈэбта»? Алёна тэри՚ тарем՚ хибяхартм՚ ни ӈэдарамбю՚, няда пир՚пата хусувэй ненэцьм՚ нядаби.  🔸Ненэй ненэцие՚ илм՚ сававна теневада, ёльце харвабтада. Тедалахана няхата хой՚ ня՚ ӈоб՚ мяк՚ хан՚ӈа. Выӈгана вадёвы не хусувэй манзаям՚ пир՚ӈа. Ханяхав՚ хэсь тарабта, ханяри ханда.  🔸Юкад вата ӈопой классм՚ мале՚махаданда хаюпа хэвы. Тикахавахад выӈгана иле пэвы՚. Мале՚ сян по тарем՚ мюсермы. Пуна мята ӈэвахана мэнаси՚ хаёвы, хардан՚ ӈацекыта ня՚ ха՚амвыд՚. Ӈацекэсавэй нехэна ӈоблиӈэ мюсерць тоена. Ты՚ мякана манзая ӈока нивӈа՚: малко тараню՚, мядм՚ мярыба, ӈацекы пэрць. Ӈадьбята Алёна ӈанисэй илм՚ манэць таславэда.  🔸Хардан՚ илил՚махаданда иланда нензел՚ нивы ӈа՚. Мэё ненэць՚ ӈэванда нид пыхыдамда нивыда ёс՚, нивы выдар՚. Нерняри՚ ӈэвы, хуркари манзаяха՚на манзаравы. Пуна тохолко таславэда, Тобольскхана тохолко пэвы՚. Тикахад хэвхананда хусувэхэт сита нядабадида танявы՚. Тоенана маянд՚ ере՚махаданда теневана՚ нида ӈобанзер՚ нядабавыдо՚. Ханяӈы՚ манзая՚ няю тохолко пэ՚махаданда ӈацекыда пэрмы՚. Ӈани՚ тэри՚ вадахана нядабавыдо՚. Алёна хардахана илеванда ямбан՚ ӈока сава ненэцям՚ ядэбтавы. Харвобта ӈадьбята ненэцие нядабадаӈэ хэвыкы?  🔸Теда՚ харто՚ серто՚ сер՚ иле՚, ӈацекэхэюда ӈармаха՚, сита нядабададанда хаяха՚. Ныланава՚ ялэ това сер՚ та՚ ядембада яха՚ ханӈа՚. Ӈацекэхэюта ня՚ ӈахакуд ӈарка харад манэ՚лабтамби. Пуна՚ нянанди՚ тохолкоб՚ нензел՚ ӈэӈгу՚нив՚. Ӈопой хардаримди՚ маниебти՚ ӈамгэн՚ тоходаӈаха՚? Выӈгы илм՚ теневаванди՚ е՚эмня хой՚ ня՚ нюхуюда ӈани՚ ӈэдарамбихиюда. Ты՚ мят՚ хэсь некыда сита нядаби՚. Хардахана илебта ӈод՚ ты илсипой՚ иле нида пирас՚.  🔸 Тандаярка"" Саляхардахана «Мастерица Ямала» конкурсхана пирдырӈась. Курсхана юкад вата тет не пыскахат, нойхат туцям՚ сэдабиць. Сэдвы манзаидо՚ манэ՚лабтамбиць, харто՚ пыхыдато՚ нямна ваде՚ӈаць. Тасламбидонзь хибядо՚ няхатата ва՚ӈа. Яна՚ ханярид товы не՚ манзаидо՚ мал՚ саваць, сэдора варимдо՚ мэ՚ӈаць. Няхатата мел, ва՚лёй сэдоранаӈэ Алёна хаясь.  🔸Алёнава՚ ӈопой яхана ӈамдёда ӈоб՚ ни ӈа՚, пэрта манзаяда хусувэхэт таня. Пыхыдамда ханярина хорпида. Хардан՚ илилманда сер՚ ненэй няби луца стих падыба пявы. «Волонтёр Победы» нюбе՚ӈа. Ненэй ненэцие илам՚ Интернетхана манэ՚лабтамби. Пыхыдамда мэйрамби, ламбита, тренажерной залан՚ хан՚ӈа. Харта пыхыданда хавна, тикэн՚ ӈацекэхэюда тохоламби. 🔸Алёна теда՚ ӈэта нина мэёвна нуна ненэць՚. Ненэць՚ сававна илеван харвабта, иламда несэймда пир՚ӈада. Хари՚ харваварихид ӈа.  📸✍ Анна Яптик"
https://vk.com/wall-147614552_4851,
https://vk.com/wall-147614552_4847,
https://vk.com/wall-147614552_4845,"Ӈари' тандаяʼ Тасу' явʼ няна халядана ненэця"" таӈы халядаваʼ яхатоʼ маˮлюрӈа"". Сехэрявʼ терˮ тедаʼ ӈанодамдоʼ ӈатеˮ.  Ханаванда ӈаваридоʼ мале ӈахакуд маˮлэйдонзь. Ӈопой бригадаʼ терˮ, Пурунгуй еркармʼ мэтаˮ Бражка ярана илеˮ, тэри илабты"". Надо' марахана халядаванзь ятнаˮ.Тюку таʼ ӈулиˮ ядемби, хаˮморта сарё яӈгу. Мале ӈахана неняӈгˮ тийдаць,  ниберо ӈадимяць. Ӈэрёй ельцяндʼ таняна манзараӈгуˮ.Тикыʼ пуд Мессоʼ няна сэвримʼ пэртаˮ."
https://vk.com/wall-147614552_4838,"(лесной диалект)👇🏻✍🏻✨ Каԓитани” дяԓя  Чуки диԓихиты Пуровский’ районхана каԓитани” дяԓям мэӈаш”. Неԓьчеди мансдянтуӈ дет тонԓюта праздникхантоӈ Ханымей’ няна диԓина”, Пяку-Пуровский общинахана мансԓанна” ӈомаш”. Тэйня Пуровский Толькаӈ няна диԓина” капи” каԓитани” дяԓям мэӈаш”. Чикиӈ пут Харампуровский’ общинахана мансԓанна” неша” праздникхантоӈ ӈомаш”. 👍🏻👍🏻👍🏻🌟⛅ Каԓпюԓ чеԓ” каԓитани” дет тонԓюта праздникхантоӈ меԓ дюԓкикат ӈанатайташ”. Дяхаӈ ԓаӈкан ненэй мяту” меӈаш”, неԓьчут мячинчетуӈ ӈамԓат пиԓиӈаш”. Ныптакомантуӈ мэт томы” хыниԓмаӈ мэты Каԓпюԓкана ӈайта клубхана мансԓанна”, нешади” дет тонԓюта центрхат мэна” нетуӈ няш вильта концерт’ шеԓтаӈаш”. Чикиӈ камна праздникан томы” веԓв” мунуӈаш”, пытоӈ куԓкаԓи” хома вачи” каԓитани” поздравийпёш мэӈаш”. Выӈкат томы” нешаӈи” поӈкнатуӈ мянаԓяш”. Вальӈанохана ԓапяташ дяхаӈ кысумна мянаԓяш”. Таԓьша ненэй ӈанум мэмам неша” хомана чедимяӈа”, тамна нючаӈяш ԓапяташ тохошту”. Чуки похона ӈопумана мянаԓьчи” камна ӈуп диԓьшуӈ минта” ӈанохана мянаԓяш”. Шеэв ӈанум вит’ ӈамтаӈаш”. Диԓьшуӈ вальӈанохана мянаԓмы” поӈкты нята неԓьня Сергей Агичев тоӈаш. Ӈопумана мянаԓта” нешаӈкат ӈайвахай местам’ Василий Пяк канаӈата. Чикиӈ камна праздникхана касама” нюӈк ӈаймямтуӈ, нэхэмтуӈ конуԓпёш поӈкнатуӈ мянаԓяш” -нэхэԓумпиш”, ха”муԓяш”. Касами” мянаԓьш шанакотан неӈи” ӈупчики поӈкнатуӈ мянаԓяш”. Кукинтуӈ меԓьмана каԓяӈ пэхэм’ шеԓтамам манысаԓяш”. Таԓям мянаԓьчи” поӈкна нята” неԓьня каԓям Ансатасия Айваседо пэхэӈа, пыта ӈайвахай местам канаӈата. 👇🏻👍🏻💪🏻🤝🏻🐟🐠🐡 Каԓпюԓкай ӈайта клубхана «Снежный» мансԓанна” праздникан томы” хомана ныптакомаӈ мэты” куԓкаԓи” конкурсу” шеԓтаӈаш”. Кынуман ха’та” поӈкнатуӈ мянаԓяш” «Мастер фольклора» нимита конкурсхана. Ӈашкиуде” спортивная эстафетахана шана’куш”, видям’ вэнаԓпёш мянаԓяш”, ӈынхана дятоԓяш”, тыншам ӈятпёш вяԓкуԓоԓяш”, нэхэԓумпиш”. Праздниктуӈ хитамахаты мянаԓьш нэхэԓмы”, ӈайвахай местам’ канамы” тотуӈ мячисы” няамӈаш”. Каԓитама -шеэмна мансдя, выӈкна диԓе тохомы”ԓи дяԓи”тахана, куԓкаԓи вайма нумкна мансԓаш пиԓaштутуӈ. Каԓитана” таӈичохона каԓитуӈ план’ тэвԓампёш дяши” хэԓ кыниԓемаӈ дёԓьшат дёԓеԓьшту”. Четаӈ манԓе нешаӈи” дяшитуӈ дёӈа”, поӈктуӈ хынԓуԓя”, каԓиташ чепьӈа”. Таԓям пытуӈ нянантоӈ таньше ныптакома дяԓя таԓа – четаӈ таӈичохона шан нешаӈи” ӈудютоӈ дякуты, мансдятоӈ путинаӈ чепьмахаты ӈука” ӈяшту”.  Лариса Айваседо патмы. Шат’ миԓ ДК «Снежный» тамы 🐟🐠🐡🐠🐠🐟🐟👍🏻✍🏻💪🏻"
https://vk.com/wall-147614552_4836,
https://vk.com/wall-147614552_4833,"Маӈгты’’ иры’ 22 яляхана, хубтыхы тет часхана ӈарка сайнорма пэяць, саю” сэр” луца сидна’’ , ява’’ маядамба пяць. Тикы ялэ яна’’ сяр’ нимня хибяхарт нида юрыбю’’ . Маня’’ ӈод’’ хэбидя по нёхона’’ юрыбю’’ ."
https://vk.com/wall-147614552_4827,"Клещ’’ ӈадимы’’ ? 🐜🐞🕷 Лабытнанги’ няби Саля’ хардахана тандая’ пилкабтёда, сяторана маиртам’ ховы’’. Харад’ тер’’ пэдара’ помна ядэрмыць. Пуна’ мякандо’ мимандо’ сер’ вэнекондо’ тар’’ поӈгана клещм’ ховы’’. Сидяӈгамда Интернетхана ӈэдаравэдо’. Ямал’ тер’’ пысавыд’’: «Ханзер’’ таӈгун’ ян’ ӈэрм’ ня’ тарця я’ иленя’’ тэвы’’. Тюкохона нисетынё’’ ӈадибер’’, яханана’’ тицинё’’». Ханяӈы’’ ныланаванзь ядембада яха’’ ханмы ненэцие’’ тэвравыӈэ пэръядо’. Ӈани’’ тиртя сармик’’ тавыӈэ тосэйдо’. Ӈокаюм’ пелядо’ тарем’ тасламбидо’: яханана’’ ядемдана пэй’’, ӈадьбята клещ’’ ӈадиманӈгабя’’. Ненэся ӈо’’ маня’’ яханана’’ клещ’’ яӈгосеты’’. 🙏🏻👇🏻👍🏻✨ Ханзер’’ пыхыдм’ лэтра сава? ✍🏻👇🏻 Вакцинациям’ серта пир’’ӈада’’. Вэнекуда’’, хоскида’’ ӈобтарем’ яӈгабида’’. Хусувэй ядэро’’ма’ пуд, пэдарахад то’’махад имбытадота’’ ний манэсаръяда’’. Таминда манэ’’манда’’ е’’эмня сэрарка ӈамгэри мэ’’ӈада’’. Саць ханяримна нёда’’ ядэр’’. Хуркари выньрембада пардонхана пыхыдада’’ масыбида’’. Пэдаран’ хан’’ма’ мальӈгана сававна ембдыда’’, мэта ӈамгэрида’’ ӈаям’ малндамбимдо’. Клещ ӈая’ мю’ пакалць ӈэдарамба ни тара’’. Ӈая’ мю’ нимнемзь ерембата тикы мерарка хамэда, лекараха’’ хэсь тара. Пон’ ӈаяхана мэбта вэвако хабцям’ палабта пиртада’’. Пыхыдада’’ лэтрамбида’’. Ӈоб’’ лэтыда’’."
https://vk.com/wall-147614552_4825,"Ӈани’ ямдаява”. Вэркур”ӈава”. Лаӈг’ ниня’ ӈахакуд ханона” тер” мал” хурэйнаць. Тарем’ тердо’ ни” подаӈгу” / / Переправа, переправа таких речек и речушек через, которые надо переехать тундровику на Ямале предостаточно. И оленеводы знают не только названия, но и их глубину и место где можно переправиться. Остается только выйти сухим из воды. 👇🏻👍🏻✨👇🏻"
https://vk.com/wall-147614552_4817,"Такой летней зарисовкой поделился наш подписчик [id287515668|Афанасий Тэсида], он рассказывает о своих наблюдениях за природой в Тазовском районе, очень познавательно. Афанасий вырос в многодетной семье оленевода в Гыданской тундре, даже несмотря на то, что он не кочует, всегда находит время для таких видео картинок."
https://vk.com/wall-147614552_4814,"Ненадумдавэдо’👇🏻✨🌟 Россия’ яля’ нерцюна Ямална’’ ӈэвахана мэна Дмитрий Артюхов яханана’’ илени сидя ю’’ няхар’’ ненэцям’ манзаямдо’ тид’’ минревандо’ , сава серо сертабавандо’ е’’эмня ненадумдавы. Поӈганандо’ лекар’’, ӈацекы тохоламбада’’, палытана’’, ӈани’ ханярина манзарана’’. ✍🏻👇🏻👍🏻 Елена Николаевна Ӈ окдэтта ӈани’ ненадумда’’мам’ ня’’амвысь. «За заслуги перед Ямалом» нюбе’’ӈа. Тикы нява’’ Ямална’’ тиӈгэвна мал’ хибяри’’ теневадо’ . Пыда манзаяхананда нюмда пюняраха.🙏🏻🌟 Выӈгана Надымской район’ няна соявы. Мята тер’’ халям’ пэрта’’, ханена’’ ӈэвы’’. Нюдя ӈэванда мальӈгана сайнорма’ по’’ ӈэвы’’. Нисяда Салиндер Опой Хэвдалёвич Ленинградм’ ӈэдабавы. Небяда Салиндер Нина Алексеевна халям’ хадабадаӈэ таравы. Саля’ яв’ халэ сайнортаха’’ ӈэдарамбавыда. Ныда’ харад’ школахана си’’ив классм’ ёльцевы. Пуна’ Ленинградан’ тохолкованзь хэвы, ӈоб’’ таняна тохолко пэвы’’. А.И. Герцен’ институтм’ 1962 похона малевэда. Нюдяко ӈацекы тохоламбава’ няю’ тохолковы. Тикы’ хавна ӈацекы’’ ед’ падвыда мале’ ӈока’’.⛅😊✨ Тарця ненадумда’’мида таня’’: «Отличник народного просвещения», «Ветеран труда Российской Федерации». Ӈули’’ пон’ манзаравы, «Ямал ню’’на’’ я!» нюбета ассоциацияхана ӈармы ненэцие’’ поӈгана мэ. «Мел’ не» клубан’ ядэрӈа. Теда’ Салехардахана иле."
https://vk.com/wall-147614552_4804,"ко дню медицинского работника.👇🏻👍🏻 🚑 ... Хирург от Бога или как принести жертву оленя для благополучного исхода операции👍🏻👇🏻 ... ... Для этой встречи предварительно прочитала соответствующую литературу по медицине, по хирургии, послушала мнения людей о его работе, да именно о нем, об Анатолии Владимировиче Тадибя, он же - детский хирург высшей квалификационной категории, главный внештатный детский хирург Департамента здравоохранения ЯНАО. Ветеран хирургической службы СОКБ и ЯНАО.👍🏻🌟 🚑Анатолий Владимирович пример тщательного, скрупулёзного отношения к своей профессии для молодежи. Он относится к первому поколению врачей среди северных народов, хотя сам Анатолий Владимирович с этим не согласен, по его словам, до него работали такие врачи как Серафима Павловна Шушакова, Мария Хилидивна Яр, из Тазовского района Тэтако Тэливич Ядне, а он второе поколение врачей среди коренных северян на Ямале. Уже больше 30-ти лет работает детским хирургом. Со слов Анатолия Владимировича на Ямале шесть ненцев -хирургов: Станислав Салиндер, Иван Худи, Николай Яунгад, Александр Худи, но сетует, что последнее время их ряды не пополняются молодыми специалистами.👇🏻🌟 🚑 И все-таки, как пал выбор тундрового мальчика на такую жизненно важную профессию, поинтересовалась я у него. Свой рассказ начал с далекого детства. Воспитывался как положено в многодетной северной семье у бабушки. По мнению Анатолия Владимировича, те кто воспитываются у старшего поколения, закладывается щепетильное отношение ко всему окружающему, вот и он перенял у них это, что очень пригодилось в работе.👇🏻👍🏻🌟✨ 🚑🚑 В кузнице кадров в школе Нового Порта, что в Ямальском районе вышли многие именитые выпускники, такие как: Елена Сусой, Леонид Лапцуй, Валентина Няруй, Хабэче Яунгад, там и окончил школу наш собеседник. Уже в седьмом классе смерть близкого человека -мамы от болезни решило будущую судьбу Анатолия Владимировича. 👇🏻👍🏻🌟✨🚑🚑 🚑Обучение в Тюменском медицинском институте на лечебном факультете способный, трудолюбивый студент одолел без особых трудностей, учеба всегда давалась ему легко. С 1986 года в Салехарде, сначала хотели отправить его в Ямальский район, Яр -Сале, но перспективного молодого доктора оставили в окружной столице и с 1991 года он стал детским хирургом, с того времени он бессменно сохраняет жизнь и здоровье многим маленьким Ямальцам и не только.👇🏻👍🏻🌟✨🚑🚑🚑 Лично для Анатолия Владимировича нет разницы кого оперировать. Он следует главной задачи врача, «Сохранить жизнь человека». По мнению хирурга Тадибе, для детей возраст 3-5 лет самый опасный в плане хирургических заболеваний, осложнений, плюс врожденные заболевания, со взрослыми проще, там уже знаешь, чего ожидать. Но, после каждой операции он анализирует весь путь хирургического вмешательства. 👇🏻👍🏻🌟✨🚑 🚑 Анатолий Владимирович говорит, что хирурги — это суеверные люди, у каждого свои правила. Когда он оперирует особенно если на животе, то оперируемое место прикладывает ладонь, как бы передавая свои биотоки.👇🏻👇🏻👍🏻👍🏻🌟✨🚑 🚑🚑 Пока готовился материал к публикации, наша коллега Лариса Окотэтто, вспомнила, что Анатолий Владимирович оперировал ее сына, который на второй день уже бегал по коридору, легкая рука хирурга позволила быстро зажить ране. Да и фамилия его «Тадебя -шаман» перед операцией успокаивает и настраивает только благополучный исход. 👍🏻🌟✨🚑 🚑🚑 Все, кто прибегал к волшебным рукам хирурга -Тадибе говорят только как высококвалифицированном специалисте, например более мистическую историю рассказала из Сеяхи Меретя Тусида, кстати это из серии, что все хирурги в основном суеверны. Меретя Григорьевна, вспомнила историю своей родственницы, в сеяхинской тундре ребенок повредил ногу, но на это не обратили внимание, но со временим начались сильные боли. И так, попав к хирургу Тадибя сильно поврежденная нога была спасена вовремя. После операции созвонившись с родителями Анатолий Владимирович порекомендовал для благополучного заживления принести жертву оленя, что и сделали родители сразу. Кстати, после это действительно нога очень хорошо и быстро зажила.👍🏻🌟✨🚑 🚑🚑 Анатолий Владимирович в конце беседы добавил цель наша врачей: «Спасти жизнь человека». Пациент может отказаться от хирурга, и в этом нет ничего плохого, но от меня как от хирурга никто не отказывался- заключил Анатолий Тадибе.👍🏻👍🏻🌟 🚑🚑 🚑 🚑"
https://vk.com/wall-147614552_4800,Вадава″ тохолаӈгува″👇🏻👍🏻🌟🌟 ✨
https://vk.com/wall-147614552_4787,"(лесной диалект)👇🏻 Каԓя”хат куԓкаԓи” ӈамԓу” шеԓташту”. Таԓкахана ӈайта каԓи” мякна шеԓтапёта каԓя” таймана ӈамсади”, ӈука нешаӈ вин каамдяташ” Ноябрьскхана выставкаʼӈя мэмы окружнойʼ конкурсхана. «Пур-рыба» мянаԓьчи” поӈкна нэхэԓманта деʼэмня «Лучшее на Ямале» нимита товарныйʼ знак няамӈаш. 🌟✨ Таԓкахана ӈайта каԓи” мякна ӈуп дяԓяхана шанат дюԓ килограммʼ каԓи” мимчешту”. Ԓаӈкуԓка”, пыԓя”, нику”, хэлаку” каԓя” Пур-рыбан Пюԓ дяханана ӈайта сельхозпредприятихит” ташту”. Каԓи” мякна мансԓанна” по”тахана шеԓтапёчитуӈ ӈамԓутоӈ ӈинԓимташтутуӈ. Хыԓутамы”, кастамы”, туԓамы” каԓя”, пресервы”, вакуумныйʼ упаковкан шеԓтамы” каԓя” -ӈопшеԓы дюԓкат ваʼта хампԓяӈк дю” ӈамаԓ тэмс каԓяхат шеԓташту”. Мансдятоӈ неньшаԓ ниӈа, хынюй”, кынюй” каԓя” мимчинана выни”ӈа. Хомана мансдямтуӈ чедимяна” ненэй неша” цехʼхана ӈука”. Кукитоӈ шанат по” каԓи” мякна мансԓаӈа”. Нетуӈ няташту”, пон ӈуп вин камоԓьш мансԓашту”. 👇🏻👍🏻✍🏻✨ Каԓя хомана мимчимы, кастамы, туԓамы, хыԓутамы ӈятӈа - чикехена кимяԓи тэмтанаӈата. Таԓям лапкан мимантуӈ неԓьня каԓяхат шеԓтапёчитуӈ ӈамԓутоӈ куԓиӈ хомана манэштутуӈ. Куптаӈ цехʼхана нишʼтутуӈ падеԓ, чики минхантуӈ лапкаха” ӈайтапташтутуӈ. Ԓакхай” по”хоты каԓяхат шеԓтамайтуӈ ӈамԓутоӈ маня” дяханана ӈайта” лапкаха” мимантуӈ камна ӈыди дяха” ӈайтапташтутуӈ. Каԓян хаʼта ӈука” ӈяшту”. Хомана мансԓаманта деʼэмня Пур-рыба по”тахана хома патаԓт камашту. Шанат награтета” -дипломута”, грамотета” тадя”. Навыты Таԓкахана ӈайта каԓи” мя” тадёмшей ӈука ӈамԓу” каԓя”хат шеԓташтоны. 👇🏻✍🏻✨🌟"
https://vk.com/wall-147614552_4778,"Приятная новость!👏 Наша коллега Анна Яптик заняла 1 место в конкурсе Ассоциации ""Ямал потомкам!"" ""Герой нашего времени"". Компетентное жюри рассматривало работы в трёх возрастных номинациях. Её произведение про весенние заботы оленеводов, кочующих по просторам Ямала, было оценено по достоинству."
https://vk.com/wall-147614552_4774,"Лесной диалект 👇🏻👍🏻🌹 Меԓ шеԓта таԓа Выӈкна диԓина” неша”, капи”, вахандя капи” тат товнта похона каԓям катаман ха՚та неԓьчут патаԓ” патны”, шаӈок каԓям каташататуӈ квотатуӈ мэмантуӈ мэты”. Таԓьша патаԓ округханана ӈайта агропромышленный՚ комплекс՚ дет тонԓюта департаментан ӈайтапташ таԓа. Выӈкна диԓини” заявке” таньняна 31 август дёԓьшат нямаԓпитуӈ. Почтамна ӈайтаптамаӈ камна «Госуслуги» порталмана шеԓташ ӈупчики хома. Таԓьша патаԓ шеԓтапёта шаӈок каԓям каташата патны, мята чеԓ” та՚амна тонԓахадя. Кимя манԓе патԓота” Хаԓяӈкаԓтан агропромышленный՚ комплекс՚ дет тонԓюта департаментан ӈайтаптаса, нешади” дет тонԓюта управленихина мансԓанна” нета” таньдет конԓамата таԓа. Таньше каԓи” квоты” дет патԓу” пытыпёма – по”тахана шеԓтапёта шеԓ. Тышиняӈи Минсельхоз России таԓям тасԓамы. Четаӈ манԓе куки” выӈкна дилина” неша”, капи”, вахандя капи” каԓям катамаӈ дет ӈайта патаԓтатоӈ патӈаш”. Кимя” таԓьшам тамна ни՚ша шеԓта” каԓитуӈ дет тонԓюта” патԓотоӈ меԓ ӈайтаптаматуӈ таԓа”. Татӈявта похона каԓи патԓу” патмы” нешаӈки” манԓе квотатуӈ миты” .  Лариса Айваседо патмы. Шат՚ миԓ” пыта таттамыта. 👇🏻"
https://vk.com/wall-147614552_4773,"✨Сата ненэць’✨💪  🎖️Ямал’ тер ненэцям’ медальхана ми”мэдо’, «За мужество и самоотверженность» нюбеӈа. Пыда ӈарка тарана сава серм’ сертавы: паранана мякад’ ненэцям’ пин’ тарпара нядавы. Тикы’ няю нянда Дмитрий Артюхов, округна” ӈэвахана мэна медальм’ ми”мы.  🎖️Ниня пинна ненэць’ хибя ӈэбта? Антон няхар” ю” тет потна ненэй ненэць’. Тазовской район’ тер, Находка хардахад ӈа. Юкад вата ӈопой классм’ малевы, пуна’ тамна’ тяха’ нивы тохолку”. Школанда пуд таминда армиян’ хэвы, мале’ сян по таняна манзаравы. Теда’ Тазовский хардахана иле. Харад мимбадаӈэ манзара. Таняна школам’ сертабадараха”.  🎖️Тюку по’ яра иры’ юкад вата нябимдей яляхана ӈопой мякана ӈамгэхэв пендвы. Антон Яптунай, инда нись ядэркая, таня’ таминда тун’ санавы”. Паранана мякана ту’ поӈгана тёняӈы няда хаёвы. Тикы ӈэвы серта Антон тарем’ ваде”ӈадась: «Ныланава’ ялэни ӈаць. Сяны ӈэбта ӈод” хубтахана нёнсихини хибяхав тоярӈа. Тамбир ӈарка мунм’ намдвани сер’ лэрё санэяв”. Тоярмавна тамини хамэдав - ӈамгэхэв хадкэ! Сырӈадм’, тёняӈы няни пухуця ӈэвы. Ёльце мер’ няни ма: «Вэсакоми няда”, мяд’ мюд тюхулт!» Мань паромбари тарпыв”, мяти’ ня’ сюрамбыв”. Тад” таня’ тэввани, ӈамгэми ӈэса - ӈарханда якэ.  🎖️Хабтюмоӈгадани пулыни” ни’ таси’ ха”мыв”. Ӈамгэ’ пират тамна няни нюмгартм’ юрвэдм’. Тикахавахад якэ” помна нями тёрдев. Пыда мунода ӈодьварехэта ханяхавахана сованодо’: «балкон’ няна мэдм’». Мань ханяна мэвамда хамэдав, тикахад янамбовна таня’ нянда тэвываць. Ӈамгэ’ пиркана ӈударимда манэ”ӈадм’. Нями няда”махадани пухуцяханда миӈавась. Тикы’ пуд паромбари мя”ни няна хаядамзь: мякнани нюни мэць. Паравоӈгадана” мал’ пин’ тарпынаць. Илесь хардана” хэвхана ту хабтабадаӈэ манзарана нями мэсь еремысь. Пыда ту хабтабади ха”мы, паранана мядм’ хабтаба пявэдо’. Мал’ сензӈэ еремяваць.  🎖️Ненэцям’ нядавани нямна пуна’ ими ядэрӈась. Тикы нерня’ танямна ими нивысь ядэр”. Пунари’ хамэдавась: мань, мяни тер” ӈани’ маянд’ еремзь пирӈадонзь. Ханзер” нивэдм’ пин”?»  🎖️Антон ниня пинна ненэць’, хусувэй хибяри тарем’ нида пират”. Ханяӈэхэвар харта пыхыдаримда маяӈгад ӈэдабаӈгусь. Ӈули” сейхад ӈэда серм’ сертавы. Сита то”олха ненэцие яна” ханярина теневабто’ тара”. Сидна” толабадина”, харвабта пыдара” ӈани’ тарця сава серо сертавы ненэцие теневанакэда”. Няна” лаханада”, паднада”. ✍️Анна Яптик’ падвы✍️ 📸Сидяӈг интернетхад ханавы📸"
https://vk.com/wall-147614552_4770,"Теда' Роман Ругин нюмна нюмдевы толаӈгобць' хардахана А.И. Герцен нюбета университетхана тохолковы"" ӈобт' ма""лы"". Ӈарка университетна"" нямэхэна соя""ма' яляда ӈась – 225 поданда хаясь. Тикаха Ӈэрм тер"" ед' сертавы институт – 90 помда мэ""ӈась. Тикы' няю' сидна"" ӈобт' ма""ла"".  Ӈарка маркана тохолкомина"" тензебтембива"", хуркари иле''мина"" ваде""ӈава"", тэри' лаханакурӈава"". Университетхана тохолковы"" нямна презентациям' манэсарӈаваць. Сяймана'' сер' Мария Яковлевна нямна ӈэда видеом' манэ""ӈаваць."
https://vk.com/wall-147614552_4768,"Нюдяко хардахана ил’ таняӈгу! 👇🏻👍🏻✨ Тандаярка Приуральский районхы Зеленый Яр’ нямна лакри’ ерв’’ ӈадимяць. Сыӈгосяда иламдо’ пыдо’ лохомдадонзь. Районандо’ ӈэвахана мэна Иван Сакал, Законодательной собранияна’’ депутатха’ Сергей Ямкин няби Эдуард Яунгад, тикында хавна «Ямал’ ню’’на’’ я!» ассоциацияхана мэна’’ таня’ тэворӈаць. Ханзер’’ нюдяко хардахана ненэцие илевам’ манэ’’сарӈаць.👍🏻🌟 Тарем’ ерводо’ ӈысы’ тер лаханакурць няӈаць. хардаханандо’ тарана дизельной станция’’, сёбар ненэцието’ площадка’’ ханзер’’ манзаравам’ манэ’’ӈаць. Тикы сертабавы’’ ненэциедо’ тамна районан’ площадкам’ мимдавэйдо’. Ненэйвана ерв’’ ӈоб’’ серм’ хамэдаць. Хардандо’ ядхана невхы илам’ тохоламбада’’ учёной’’, ям’ сабкабада’’ манзара’’, ёто’ ня’ табекода ненадумда’’мидо’ яӈговы’’. Хахаяда яля’ районханандо’ Советандо’ тасалковахана тидхалеӈго ватораць. Зелёной Ярхана ӈопой ядэлавадо’, щебенкахана тондавы. Ӈысындо’ тер’’ «Набережнойӈэ» ваде’’ӈадо’. 👇🏻👍🏻 «Ямал - ню’’на’’ я!» ассоциация’ ерв Эдуард Яунгад ӈысы’ тер илаӈгы ненэцие торомдась. Пыдо’ харе’’ мято’ манзаи пэрӈа’’. Тарцядо’ ӈока ни ӈа’’. Тарем’ ӈод’’ округна’’ тиӈгы хардахад пирибтя’’, илебей ненэця’’ Зеленой Яран’ илеванзь турӈа’’. Тикы’ хавна ассоциацияна’’ тер’’ ӈацекы тохоламбади’’ ня’ лаханакурӈаць. Пыдо’ районханандо’ ханзер’’ «Приуральский аргиш» проект манзаравам’ ваде’’ӈаць. Тикаханандо’ тодо ӈэрм’ тер’’ вадавна невхы иландо’ нямна хобцо хомби’’. Пуда’ ассоциация’ тер’’ таня’ нара’ тэворӈаць. Та’ мальӈгана’ школахана тохолкодаха’’ тарана микрофон’’, ӈани ӈуди’ тер’’ Законодательной Собранияхад ми’’ӈаць. Теда’ хардандо’ помна сянакода ӈацекы’’ ӈока’’. Тарця ӈэбта, нюдяко хардахана ил’ таняӈгу!🙏🏻✨✨✨"
https://vk.com/wall-147614552_4766,"✍️VR-приложением’ сертавы’’ ✨✨✨✨✨✨✨✨✨✨✨✨✨✨✨✨✨✨✨  ✨Саляхардахана мэкад мутратна ӈамгэм’ манэ’’лабтамбиць. Нюмда VR-приложение «Ненецкий словарь кочевника».📖 ✨  ✨Ненэй вадавна тарем’ хэтаӈгува’’ «Мюсерта ненэця’ вади’’ пад». Тарем’ лахана’’: «тикы едэй сянакубцм’ мэп’’ вадам’ тохоламба пиры’’». Проектм’ сертавы’’: Анна Толкачева - Нижний Новгород’ тер, Андрей Носов - Санкт-Петербург’ тер, тамна ӈани’’.  👓Мань мутратна пэ’ сэв сера хорпинась. Нянани ӈули’’ илека то’’олхась. Сервани сер’’ теда’ ӈэда серм’ манэта то’’олхадамзь. Таминда ненэй вым’, пэдарам’, балокм’, буранм’, ты, вэнеком’ манэ’’ӈадамзь. Илена’’ ӈамгэ’’ иленархаць. Сянаком’ минре мэтаха’’на 🕹️️ханя’-таняку’ масабтавани сер’ ӈамгэри’’ хахаяламзетыд’’, ӈаха’’на хэсеты’’. Сомбоковна манэць пиръянась. Тэн’ манэ’’лабтамбаб’’ луца вадавна падаӈгу, пуна ненэй ненэць’ вадавна хэтаӈгуда.  🌎Сянакубцм’ серар – ӈани несэй ян’ тэвын. Ненэй илм’ нивы манэ""мы ненэцяӈгана ӈули’’ сава ӈэва' сер’ ӈа. Сомбой вым’ манэта, илесь мяд’ мю’ тюнараха ӈэӈгу, ӈанисэй илм’ сэвтеӈгу.  🎶Тикы сянакубц сё мэти”, тарани” хардахана хаевыдонзь. Марад’ тер’’, мядонда’’, ӈани’ яхат’ турта’’ мал’ мэць пиръядо’. Ненэй ненэцие’’ илм’, вадам’ тохоламбаӈгу’’.  🦌🌳Проектм’ минрена’’ вынд’ ӈэдалёрмы’’, хуркари сидяӈг, видео сертабавы’’, вабц падыбавы’’. Вади’’ падм’ сертаба Тухард вы’ нямна мюсерта’’ ненэй ненэця’’ нядаӈговы’’. Сянакубцадо’ мале’ сян ненэй вада’ тэнзвана сертавы”. Сидди’ нядабадаха’ компания Норникель няби Президентский фонд культурных инициатив. Проектм’ тюку сайтхана http://nomadic-vr.ru/ манэць пир’’ӈара’’.  ✨Анна Яптик’ падвы✨"
https://vk.com/wall-147614552_4748,"Вот так выглядят олени в июне , кажется, что они все одинаковы, но только не для хозяина стада. Он всегда среди них найдет нужного ему рогача, знает их повадки, кого из них и при каких обстоятельствах запрячь, как поймать, но сейчас главным украшением оленей являются - панты. А, что такое панты?💁‍♀"
https://vk.com/wall-147614552_4746,"""Душа тундры"" нябимдей ялямда Горнокнязевск хардахана мэ""ӈаваць. Сарёсь, тареӈо"" ёльце савась. Сёхо"" инзелеваць, таранаха"" сырӈаваць, няха""нана лаханакурӈаваць. Хэвняд тувы"" нина"" лахарёхо"" инзелеб"" тэри' савасей, едэй юндава"" мяктато' тэвравы"". Ти, сидяӈгана"" манэ""ӈада"", харвабта теневанамда"" хоӈгуда"". 🤗 👇"
https://vk.com/wall-147614552_4739,"Первый день этнофестиваля ""Душа тундры""."
https://vk.com/wall-147614552_4728,"(лесной диалект)👇🏻 Ӈеԓм’ чеԓ” культурам чуув падиԓя  Чуки похона Пуровский район’ кашем дюԓ пота кадя. Пюԓ дяхана диԓини” дилым чуув падеԓьш ӈука тэмс неша” мансԓаӈаш”. Лариса Дьячкова чет’ дю” поӈ культурахана мансԓаӈа, Таԓкан няхаԓ дю” поӈ чена тоӈаш. Чуки диԓин шеэв’дяӈкня дяԓяхана Лариса Геннадьевна мат’ дю” пота кайны. Лариса Дьячкова 17 июньхана 1962 похона Надымский районхана ӈайта Нори нимита посёлокхана дяԓяманымай. Нешахадюм ӈысма, немядюм - ненэй неша не ӈаймай. Геннадий Федорович, Галина Павловна Рочевы ты” падеԓьш, каԓиташ мансԓамэхэӈ. Лариса Геннадьевна нюча ӈяпдянта пимшамай, дямаламай. Школахана тохоԓкош пон куԓкаԓи” кружок’ мансди” минԓештомай, шанат мероприятии” шеԓташтомай. Таԓям школамта хитаԓамахатта кукяӈ, ӈамы масдяӈ дет тохоԓковштамта манԓе чедимямыта. Дёԓимяшош Лариса Геннадьевна маньшту: «Мань пон вихиняй культуран дет мансԓаман хаштуташ, таԓям чет’ дю” по” чики профессихинай мэӈат. Шахаԓт ништуташ ман, ӈамытан таньдет мансԓаӈат». Лариса Дьячкова няхаԓ дю” помта Пуровский районхана мансԓаш матаӈата. Неԓьчеэй Таԓкан тумахананта хореографии’ преподавательӈя мэӈаш, чикиӈ пут методист’ӈя агитационно-культурная бригадан мансԓаш чепьӈаш. Таньдёԓьшкана АКБхана мена” концерту”, кинудю” ӈычимчемпёш выӈкай ӈисымана”, нюча” каԓтаԓтамна дятэԓьштуш”. Таньше мэш политинформации”, куԓкаԓи” мероприятии” шеԓташтуш”. Чикиӈ пут таԓьша вин каамдят: неԓьняӈ мима таԓа, тэмстуӈ чадю Ӈэԓм’ чеԓ” нешаӈк тонԓюта мят - ЦНК шеԓташ хома. Чики мятуӈ куԓка ӈаймям неԓьчут тасԓамыта. Лариса Геннадьевна маньшту, институтхана дипломный’ мансдямта патпёмахананта шеэв проекта” ӈаймай, куше таԓьша центр шеԓташата манԓе чедимямыта. Таԓям таньдет ӈайта патԓота” неньшаԓмана патмайта. Куԓка ЦНК ӈаймям, куше тат неԓьняӈ мансԓавшта -чики шеԓута ӈопт патаԓт патмахатата Пуровский район’ веԓван Станислав Александрович Ламбинан канамайта, маныманта мэт. Чики патԓота” район’ тэтаӈ вин кааммэт, таԓям 16 майхана 1996 похона АКБ тэмстуӈ чадю Ӈеԓм’ чеԓ” нешаӈк тонԓюта Центр’ӈяш шеԓтаӈатоньш. Деты мякнантоӈ ЦНК директор’ӈя мэш Лариса Дьячкова чет’ отдел - шеԓтаӈаш. Неша”, капи”, вахандя капи”, ӈысма тотуӈ фольклорный группетоньш. Чикехена” мансԓанна” чупей каԓьтуӈ ватамтоӈ хомана чедимяӈатоньш. Куԓкаԓи” мероприятии” шеԓташтуш”, концерту” мэштуш”, шанат каԓту” помна дятэԓьштуш”. Чикиӈ камна центрханантоӈ кынсу” музыкан’ пытыпёта студим найӈаш”, паныдю” хятпёта костюмерным шеԓтаӈаш”, библиотекам найӈаш”. «Таньдёԓьшкана интернет’, компьютер’ дякоштуш, таԓям куԓкаԓи” сценарина”, патԓона” ӈомтамайна” книгахатана ӈутахана паташтунаш”», маньшту Лариса Геннадьевна. Таньше ӈуп вин камоԓьш мансԓаши ши’та нянанта мансԓанна” нета” няташтомай”. Фольклорный’ группахана” мэна” шиниӈкуй, дискай выӈкна мэштомы” кайвюча дяԓи” дет тонԓюта” празднику” шеԓтаӈаш”. Вахандя капиди” «Ваԓныӈ дяԓя», капиди” «Нипы дяԓя», нешади” «Деты по’» - таԓьша празднику” шеԓтапёш ненэй мя” мештуш”. Чики мятутуӈ ӈамэхэна каԓтыхина хинтапётдятуӈ, таԓям Лариса Геннадьевна ӈай деты проект’ - этнографический’ парк’ мемаӈ дет тонԓюта шеԓтаӈаш. Чики парктоӈ «Северный очаг» ӈяш нимчиӈатоньш, пя” понт, каԓват камшудёԓ шеԓтаӈатоньш. Шаӈкмян паркхантуӈ таԓана ӈамытатоӈ каԓьтуӈ шеԓташтуш”. Чикиӈ путы праздниктоӈ деты Северный очагхана мээԓдятоньш. Хампԓяӈк’дяӈкня по” каймяхаты ЦНКхана Лариса Дьячкова манԓе шитчет’дяӈкня творческий’ коллектив” шеԓтаӈаш. Чикиӈ камна пыта тэмстуӈ чадю Ӈеԓм’ чеԓ” нешади” культураӈ дет тонԓюта” фестивалю”- «Семь цветов радуги», «Снегирёк» шеԓтаӈаш. Четаӈ чики конкурсы” тамна Пуровский районхана мэштутуӈ. Лариса Геннадьевна хомана мансԓаманта камна кынсу”, стихи” Ӈеԓм’ дяна нямна ӈайта паташту. Четаӈ шанат дют кынсата”. Таԓям патнаш тамна нюча ӈяш тохомай. Кынсута” «Земля моя ямальская, ты больше не шаманская», «Родной мой северный город» радиохана, телевиденихина мэштутоньш. Чикиӈ камна Лариса Дьячкова кынута нета” ӈопт ӈомташтуш, «Надежда» нимита клуб самодеятельных авторов шеԓтаӈаш. Таняӈ ӈука неша” кяштуш” - ненэй неша”, ԓуса”, ӈысма”, вахандя капи”. Кынумам Лариса Геннадьевна хомана чедими, дёԓьше шодюӈа. Пыта нета” няши ӈысми” коллектив’ «Пэлэзнича» шеԓтаӈаш. Чики фольклорный’ группатоӈ хомана мансԓамата дюньта дяӈ тамна дятыԓя, шанат мэмаӈ куԓкаԓи” фестивальхана”, конкурсхана” ӈайван камаштут. Творческий мансдянта камна Лариса Дьячкова общественный’ мансдям мэшту. Дю” поӈ депутат’ӈя Каԓпюԓкана мансԓаӈаш мэӈаш, ӈуп’дяӈкня поӈ ӈысми” общественный’ организациӈ «Пуровские изьватас» мансдям минԓеӈа. Чики организацим каԓьтуӈ ватамтуӈ, культурамтуӈ дюԓмантуӈ тайхана шеԓтамайта. Ӈысма” Пуровский район’нан тэхэнатуӈ томы”, неԓьчеэй каԓту” шеԓтапёнԓмаӈ дёԓьшкана. Четаӈ Пуровские изьватасан ӈаԓка неша”, ӈашки” кяшту”. Нета” няш Лариса Геннадьевна куԓкаԓи проекту” шеԓташту. Ненэй мякна ӈысми” культурам ӈычимчемпёш шанат мероприятии” мэшту”, каԓьтуӈ ватаманантуӈ мунушту”, кынушту”. Пиԓи таԓана проектоӈ «Книга памяти», хайноԓмы нетуӈ куняна хайноԓма нямна ӈайта патаԓ. Шанат по” культурахана мансԓаш, общественный’ мансдям минԓеш Лариса Дьячкова кявхананта ши’та нятапёш мансԓа нямыта” нета” мэмай”. Нюхудёта -Елена и Александр ӈупчики немямч’ пон нятапёштухуӈ. Четаӈ не нюдём тамна немянта шеԓтамы ЦНК мансԓаӈа, ӈысми” культурам чуув падеԓьш. Лариса Геннадьевна маньшту, шоньшата, вита хома, тадят мансԓаманта дямпан пыта Пуровский районхана ӈука ӈамым шеԓтаӈаш. Лариса Дьячкова хомана мансԓаманта де’эмня шанат грамотета”, благодарственный’ патԓота” тадя”, Министерство культуры РФ мимы награтета”. Пыта ветеран труда, ветеран ЯНАО. Чикиӈ камна Лариса Дьячковаӈ нимы «Женщины Ямала» нимита патаԓт патмы.  Лариса Айваседо патмы. Шат’ миԓ” пы таттамыта, Лариса Дьячковаӈ архивхат мэмы"
https://vk.com/wall-147614552_4723,"Ненэй ненэця"", хандава"", манэтава""? 🤔  А.И. Герцен нюбета университетхана тохолковы"" маӈгты иры' 15 яляхана тет часхана ӈобт"" ма""лёвась пэртарха"".  Ӈарка университетна"" нямэхэна соя""ма яляда ӈась  – 225 поданда хаясь. Тикаха  Ӈэрм тер"" ед' сертавы институт – 90 помда мэ""ӈась. Тикы' няю ӈобт"" ма""лёда"". Нидо' Роман Ругин нюмна нюмдевы толаӈгобць' хардахана  Саля' хардахана манэтыдо'.  Таняна тохолковы"" ненэця"" ямална"" тиӈгэвна мале' ӈока"". Хусувэй по' тикы университетм' малебада таня"". Тохолко мале""махадандо' харто' яхандо' турӈа"". Хуркари сава манзаранаӈэ, яхандо' ӈарка таром' ха""аврамбдаӈэ хан""ӈа"".  Таняна тохолковы, таняна тохолкоди ха""ӈa"". Ӈарка маркана тохолкомидо' тензибтембаӈгу"", хуркари илемидо' вадета"", тэри' лаханакурта"".  Таняна тохолконзь ятнани ӈани' ханъядо'. Тандая' школам' малевы"" няхатато' хонарко пиртадо'.  Адресда ти: ул.Комсомольская, д.17, историко-краеведческий отдел, кабинет 13"
https://vk.com/wall-147614552_4719,"Няръяна Маркад падна✍🏻👇🏻👍🏻 Выӈгы яханана’’ ӈобкана ма’’люрмава’’ 👇🏻 «Вы’» - тарем нюмдевы семейно-родовой община марад’ хэвхана таня. Няндо’ округна’’ этнокультурной центрхана манзарана’’ нина’’ тэворӈаць. Луца’’ вадавна манзь, «Зов тундры» этнографической квест ваерась.  «Ӈаць’’ Ӈэрм’» ненэцие’’ клубхана мэна’’ ӈацекы’’, «Нянэй вадам’» нюбета школа’, ненэця’’ вадам’ тохоламбадаӈэ тоходана’’, «Илебц» ненэцие’’ театр’ сянакода’’ мяд’ хэвхана ӈобкана ныланаць. Нина’’ пыхыдадо’ няхар’’ ян’ тярць помнандо’ пирдырӈаць. «Хохорэй», «Неда», «Мюд» командаха’’на мэна’’ нина’’ хуркари конкурсха’’на ныхыдо’ хорпиць. Ӈули’’ нерде’ «Илебц» театрхана сянакодина’’ конкурсадо’ сававна ваерава’ е’’эмня нибтараць. Тикахад хусувэй командахана пирдырта’’ табекова’ падар’’мана сехэрэмдо’ мание тарана станция’ ӈэсонд’ манзадаць. Нюртей «Тебкохона» сянакуць, таняд нерня’ хэва’’ е’’эмня сава сянаковам’ манэ’’лабта тарась. «Хано’’ нимня санарць» тарем’ нюмдевы станциян’ тэва хари’’ ныхындо’ пирувна санарць теневавамдо’ манэ’’лабтамбиць. Мя’’ хэвхана «Теневана» станция’ ӈатенась, таняна хари’’ вадам’ теневавам’ манэ’’лабтамба тарась. Пирдырта нина’’ туцяӈгад’ ӈавори нэкалпиць, нэкалмы ӈамгэм’ ненэця’’ вадавна хэтась тарась.«Ярколава’’» станцияхана ярколаць. Ӈацекы’’, ӈарка ненэця’’ ӈоб’’ пирувна пирдырӈаць, хибяхартадо’ пуня хаёван нись харва’’. Ханяӈы’’ тынзядо’ ӈоб’’ пирсавна няхармэвна тюрм’ салмхаледонзь. Ханзо мерцякоход мякана лыӈгарава’ пирась, таняна «Хобцоко’’» няби «Нянэй вада» станцияха’ ӈатенаӈаханзь. Мят’ товы’’ хибяри’’ ненэцие’’ хобцоко хомбиць, тикахад хибяри ӈаянда пеля ненэця’’ вадахад луца’’ вадавна нюмде тараць. Хобцом’ хамедавы падаркана манэ’’лабтамбидась. Тикыдо’ мал’ тяхасовна сертэйдонзь. Сянаковахана няхаромдэй ян’ «Хохорэй”» команда ха’’мыць, нябимдейӈэ «Мюдхана» сянаковы’’ хаяць. «Неда» командахана мэвы’’ сямянхат саваць, пыдо’ нюртей ям’ ханаць. Тарця сянакова’’ ваеравахана сававна Матвей Чупров, Сергей Рочев, Тамара Выучейской, Алексей Канюков, Виталий Марюев нядаӈгуць. Ныланава’ ялям’ хамедавы нина’’ няндо’ ӈарка вади хэтаць."
https://vk.com/wall-147614552_4666,Тарця пирця хасава выӈгана иле. Пыдара” манэ″сара″?👇🏻👍🏻
https://vk.com/wall-147614552_4665,"Ненэцие нядабадаӈэ манзарани яля🤝  🔹Хусувэй по' маӈгты иры' 8 яляхана Россияханана"" ненэцие нядабадаӈэ манзарани ялям' мэцеты"". Сидя ю"" сидя по' тяхана хор"" иры 27 яляхана яна"" ӈарка евр ненэцие нядабадаӈэ манзарани яляӈэ таславэда.  🔹Нюртехэв"" Петр парэӈода падарм' падвы. Тамальӈгы похот мяцьда, хаӈгурта, вэсэймы ненэцие нядаба пявыдо'. Тикы' пуд' ниня савуворта хаӈгурта"" е""эмня хуркари лекар мядо сертаба пявыць. Евако aацекы"" яӈга илесь хардадо' ӈадиберць пэвыдаць. Тикаха хасялмы, сэвсялмы ӈацекы"" тохоламбава харад"" ӈэдакы"". Маӈгбада ненэцие ӈобтарем' нядабавыдо'.  🔹Россияханана"" профессияӈэ 1980 по' няби пеляхана хэвы. Тикы нерня' тарця манзаям' хэхэ мякана манзарана"", лекар"", ӈацекы тохоламбада"", тамна ӈани' харто индо' сер"" минревыдо'. Таддикахад сие ниць иры' 23 яляхана 1991 похона тарця манзаям' «специалист по социальной работе» реестран' падвэдо'. Тамальӈгэхэт парэӈодина"" ненэцие ӈоб"" нядабабто' серо""мы, хусувэхэт пэрта сертандо' хэвы. Россияна"" Конституциян' 1993 похона мэёвна падвэдо'.  🔹Ненэцие нядабадаӈэ манзарана"" – нядабадидо': ланзьсуй хибяри"", вэсэймы ненэця""; ӈацекэсавэй маӈгба илена"" мяд' тер"", мяцьда"", яхатато' хунорта"", ябехад"", тамна ӈани хуркари маянд' ереберта"". Тамна мяци"" хаюрта"", вэвако хабцяӈгана хаӈгурта"" танясетынё"". Тикы"" мал' пыдо' манзаидо' ни""имaӈа"". Минрена манзаядо' нензел"" ни""ӈа"" – ёльце саӈгово""ӈа.  🔹Ханяӈы"" ӈармы ненэцие нядаба пэрӈа"". Вэсэймы ненэця яна"" ханярина ӈока"". Тикаха пыдо' мал' сававна вуни иле"". Ханяӈэнд' сита нядавдада юӈгуда. Ӈанир харвабта нюсьӈгодакы. Ӈани"" нюто таняхая ялриӈэ иле"", няд""маси"". Тарця ненэцяӈга""на нядаӈгода"" тарани""им"". Ет' илдо' хаця нензел"" то""олха ӈэӈгунив"". Пыхыдадо' хибяхавахана таранаӈэ пэрта""ма. Вэсэймы ненэць' ялэхэ"" пэрта манзаи нядаӈгода сертабаӈгу""нидав"". Нядаӈгода мяд' мюйм' хабтумдамбаӈгува, тэмдорманзь хантава, ӈавар пирембаӈгува, падро сертабаӈгува. Тикы хавна маниена ненэцяӈгнанда тэри'лаханакуртава. Вадахарт ханяӈэхэ""на ненэцьм' няда пирас""нидав"". Тарця сэхэнд' ереберта, тарем' илена пирхата юӈгоя. Яна"" тер"" нидо' сянзь, нидо' нядаба илея"".  🔹Тюку похо""на тарем'манзарана ӈока. Манзаито' мэсы"" ӈопой яӈга"". Еси няд""ми нямарпади падро сертабада"" таня""ма. Сава нина"", манзаяра"" ненэцяӈг"" ӈарка таром' ха""аврамби. Сензда"" ӈада"", мята тер"" нёя"" хаӈгур"". Манзаяра"" сававна миӈая. [id199244430|Анита Яптик] падвы"
https://vk.com/wall-147614552_4661,"С днём социального работника!👍🏻 ( лесной диалект)👇🏻 ✍🏻 Мансдямта хомана минԓеӈата ✍🏻 Чуки диԓина шитчетты дяԓяхана ӈаԓка дяна тамна нешади” нятапёш мансԓанни” дяԓям - День социального работника мэшту”. Таԓкахана таԓьша мансдяхана” мансԓанна” неша” ӈука. Ӈоптоӈ Виталий Айваседо. Виталий Викторович шича дю” поӈ нешади” нятапёмаӈ дет тонԓюта центрхана манслаӈа. Виталий Айваседо ненэй нешаӈ – Нойсама. Нюча ӈаймяхананта Каԓясамыӈ няна диԓимы. Девакуӈяш кадюмахатата ши’та ниԓихийта, катахайта ватамёмэхэӈ. Пыч’ ты” падеԓьш мансԓамэхэӈ. Дётыдётоӈ Сама то, Кайта то няна ӈаймай”. Таԓкахана ӈайта школа-интернатхана тохоԓкош хитамахатата Хаԓяӈкаԓтан мансдяӈ дет тохоԓко каймай. Педагогический’ колледжхана социальный’ педагогӈя тохоԓкомай. В 2002 похона мансԓаш чепьӈаш. Ши’та отделениӈ по профилактике и безнадзорности детей и подростков няамӈаш. Чикиӈ пут Курганский университетан заочно тохоԓкош чепьӈаш, социальный’ мансдяӈ дет тонԓюта специалист’ӈя. Четаӈ манԓе чики мансдяхананта шича дю” по” мансԓаӈа. Пыта таньняна учётхана нуна” мятчеԓ” нятапёшту. Куше дилмтуӈ минԓемамтуӈ маныдешту, чиԓьниймана нитуӈ ватапёш диԓимантуӈ мэт нянатуӈ мунушту. Ԓусаӈ ватамана маньш - патронаж минԓешту, профилактический’ мансдям мэшту. Шанат тэмс нешади” няташту. Нюхунатуӈ мунушту, вайма шеԓу мэмантуӈ тайхана. Ӈашкиуде” пон дяԓян падеԓьштута, нянатуӈ дёԓимяшошту чиԓьниймана диԓимантуӈ мэт. Кимяԓи нешаӈ ӈамы шеԓт тэвма ватам намтпата, комиссим ӈомташту. Таньдет тонԓюта мансдям мэта нета няш, чики шеԓтуӈ ӈокна тасԓамантуӈ мэт. Куше мэш хомаӈаймя, ӈамым татнеԓьняӈ шеԓташатуӈ - чики ваче” ӈокна тасԓаштутуӈ. Виталий Викторович маньшту, мансдямта минԓеш ши’та нета” няташту”, социальный’ профилактикаӈ дет тонԓюта мансдям ԓэтԓампюта”. Ӈуп нешам нятанаӈан, ӈуп ӈашкиудиӈ вим чиԓьниймана диԓишатняӈ чечхаԓинаӈан -чикехеԓта хома. Таняӈ манэш чики мансдята неньшаԓ ниӈа. Чикехена ӈотнаӈ ӈыди мансдяхана пытамта нита маныди. Маньшту, чики мэтата мансдята диԓивсота, хомана вихинта, шоньшаханта камуԓя. Хомана мансдямта минԓеманта де’эмня Виталий Айваседо шанат -грамотета, благодарственный’ патԓота” тадя”. Виталий Викторович маньшту, навэӈ мансԓаш хитамахатата ниԓидента дяха”, дётэхета” каймян ха’ӈа, выӈкна тыта” падеԓьш диԓиманта мэт.  Лариса Айваседо патмы, шат’ миԓ” Виталий Айваседо архивхат мэмы”"
https://vk.com/wall-147614552_4660,Хэвы си”ивхана тарем’ паднаваць.👇🏻
https://vk.com/wall-147614552_4656,"Этой полезной информацией с нами поделились ученики Гыданской школы-интернат, под руководством учителя родного языка Галины Пияковны Сэротэтто. Может и вас есть такие истории👍🏻👇🏻 О северных озёрах ходят легенды, восхищаются их красотой, чистой, хрустальной и холодной водой. Огромные и средние, совсем маленькие – они украшают наш край своим присутствием. Даже трудно себе представить, что они вдруг исчезнут, и какой бедной тогда станет природа Ямала! Наш край – край озёр. Самые большие озёра округа – это Нум' то, Часельское, система Чёртовых озёр.😱👇🏻👇🏻 Возле фактории Развилка есть святое озеро Мантой' то – «озеро энки». По преданию, возле этого озера жил энец с женой. Он целыми днями ездил на лодке, добывая рыбу и дичь. Жена его не была довольна тем, что муж не бывал дома. Она думала, что он ездит в соседнее стойбище к молодой красавице. Однажды он вернулся с рыбалки, поднял лодку на сушу. Жена подстерегла его у берега и застрелила.👍🏻👇🏻 Есть второй вариант легенды. Раньше возле этого озера стояло стойбище энцев. В те времена были войны за территории. В стойбище энцев погибли все мужчины после очередного набега ненцев. Остались одни женщины. Однажды молодая девушка стояла на горе, на дозоре, и вдруг услышала плеск вёсел. Она натянула свой лук и выпустила стрелу. В темноте послышался крик человека. Девушка побежала посмотреть. Умирающий оказался её возлюбленным из соседнего стойбища. Она вытащила бездыханное тело на берег и укрыла парня его колданкой. От отчаянья девушка бросилась в озеро. С тех пор это озеро называют «Мантой' то»."
https://vk.com/wall-147614552_4653,Маӈгты″ ирыхына Санкт Петербургхана ӈэрм’ тер” ила нямна ӈарка сер ӈась. Таняна’ ӈэрм’ терӈэ А.И. Герцен нюмам мэта Институтана” 90 поданда хаясь. Сидяӈгахана ненэй ненэцие маниеда”. Пыдо’ мал″ ӈэбато’ Мария Яковлевна Бармичхана тохолковы″. Теда’ сидто тохоламбавы нябакондо’ хэвхана невхы тохолко”ма ялэдо’ тензебтемби”.
https://vk.com/wall-147614552_4651,"(лесной диалект)👇🏻👍🏻 Чет’ дёнаԓ ӈок хыльмику” ватапи” Чуки похона халакутоӈ понхатоӈ ӈука. «Верхне -Пуровский» совхозхана хыльмику” хампԓяӈк’дяӈкня по” ватапитуӈ. Таӈок по” дямпан чики” халакутоӈ манԓе чешча дяхана диԓе” тохоӈа”. Куԓкаԓи вайма нумкна - чешчахана, таньшеԓыхина, хаԓёхана ништут кыниԓи, канэԓ. Шичитуӈ падеԓьш мансԓанни” манԓе тохоԓаӈа”, нешам’ маныпатуӈ шан ништу” пин. Ӈопшеԓы хыльмику” мякна мансԓанна” чет дёнаԓ ӈок халаку” ватапи”, ӈукадёмутоӈ - дяняӈи”. Совхоз тэтаӈ ватахана четаӈ манԓе хыльмикатоӈ чупей выты”. Неԓьчеэй вачумы халакуудетоӈ манԓе ӈаԓма”. Хыльмики” нитуӈ ӈука ӈяшту”, кукиты хампԓяӈк -мат’ ваташту”. Вачумахататоӈ таӈичуӈ дямпхана ше”нашата дяхана мэматуӈ таԓа. Таԓям халаку” мякна мансԓанна” ватапёчитуӈ хыльмикатоӈ пон’ маныдештутуӈ”. Наԓаӈ халакутуӈ вачутамаӈ дёԓьшкана, таӈичохона мансдетоӈ ӈука ӈяшту”. Четыдяӈ вачумы” хыльмику” нюуди” кыниԓемаӈ тайхана, халакутуӈ мя” тонԓхана хапаш хомана хынԓуԓьштутуӈ. Клеткетуӈ дяԓитахана вылтампёшту”, халакутуӈ канаԓмаӈ тайхана. Хыльмикатоӈ шича’ мэмаӈ ӈамԓаштутуӈ”. Шаӈок халакотуӈ каймям мыԓичуӈ, кынԓаш чепьмантуӈ неԓьчуна тонԓаштутуӈ. Ԓакхай по”хоты совхозхана хыльмикатоӈ ӈукамана ништутуӈ кыԓа”. Халакутуӈ копы” тышиняӈ канаштутуӈ, таньняна миԓташтутуӈ. Совхоз тэта маньшту, маня” дяханана вачумы” халаку” копа” мыдю”, таԓитуӈ дёԓя”. Чуки похона Китайхат мэна” хыльмикатуӈ пюԓмай, таньняӈ халакутуӈ копа” пеԓь ӈайтаптамытуӈ. Кадюмы” копахатоӈ куԓкаԓи паныдю” хайташту, шомя, ӈопа -таԓьш шеԓташту”. Хыльмик копахат шеԓтамы” ӈамэн ха’та” ӈука ӈяшту”. Халакутуӈ хомана, дечашипёй вачутама”, чонь мякна мансԓанна”хат ӈа. Пытоӈ пон мансдямтоӈ хомана минԓештутуӈ”. Хыльмику” падиԓта” ӈуп’ вин камоԓьш мансԓашту”. Лариса Айваседо патмы, шат’ миԓ” пыта таттамыта."
https://vk.com/wall-147614552_4646,"Работаем над очередным номером газеты, который выйдет 4 июня.Словари , блокноты, записи тетрадные , работа с фото - всё это составляющие в национальных изданиях."
https://vk.com/wall-147614552_4643,"1 ИЮНЯ - Международный день защиты детей. Международный день, призванный привлечь внимание людей к проблемам, с которыми сталкиваются дети на всей планете."
https://vk.com/wall-147614552_4640,"Мядодо’ мяра″ 👇🏻 Ненэй ненэця″ таӈэ хэсь вынд’ харбилаӈга″, мядодо’ мярыби″. Хардахана илена″ ӈани’ ненэй мяцавэй ӈэсеты″. Ӈадьбято’ выӈгана харад’ хэвнякуна мято’ мяруванзь парумбаӈгу″. Ханя, выӈгана иле тохобэй ниим″ ӈа″. Нянандо’ няхар″ ӈэдалава’ хун″мана ханямна-танямна ӈадьбата таранив″. Пэдара’ поӈгана иле нидо’ пирас″, тайку’ таӈго ян’ ладарта″, пэдара’ поӈгана табткабты. Выӈгана ненэць’ тэри сибёцяко то″олха ӈэӈгу.  Нумда нарэйма’, таӈо″ма’ сер’ харад’ мюня ӈани’ табткабта пэрӈа. Ненэй мяцавэй нина″ ӈадьбято’ мядодо’ мярыби″, ханяӈы″ илесь хардато’ ядан’ мяра пиръядо’. Саляхардахартахана мяцавэй ненэць’ мале ӈока″. Тикыдо’ харад’ хэвнякуна ӈа″. Таня’ таксихина ханӈа″, ӈани’ яда тэвава хун. Сехэры’ ядхана ӈэда мяд″ ӈани’ таня″. Хусувэй хибя танямна ядэрць ни пэр″. Теневанари″, таславэри″ ненэця″ няндо’ турӈа″. Тарем’ мядм’ мэ″ман харваб″, мярыбавамда, ханзер″ мэць таравамда тенева тара. Тикарихина ненэць’ мята сававна мэтада, тикар ӈани’ сабе нензел″ вуни ӈа″. Хардахана ненэй мядм’ мэп″ манзаяда ӈани’ ӈока. Ӈэрё’ няна ӈамгэри″ хуроба, сюрпа тара, нара’ тырабтамба. Ӈамгэрид савовна мэтыд - пон’ переӈгу″. Манзеты″: ненэй ненэць’ мякана ӈамгэм’ пэрта? Пыда мяд’ мюня пэртяда ӈока. Ея″, мюйко″ ӈамгэхэвада ӈадаравакы, пыдаравакы, тикыд мал’ сэдорпада″. Неняӈг″ тива’ ӈэсонд’ мята хамэдёбта серо″ӈа. Сисьбата тара. Мэядаванда хоба″, пена″, тай″, тарця манзаи харад’ тер″ ненэй мякнато’ пэръядо’. Ӈопой теневана неми няни тарем’ мась: «Ханяӈэхэ″на тарця ӈэсь пир″ӈада. Мядм’ ханяри’ нир мяраӈгу″. Хибяхав мэта я ӈэбта, хонрамба тара. Теда’ мя″ми сехэры’ хэвхана ӈа. Мань мале’ ӈахакуна арендам’ ханадамзь, хардана″ ӈэвахана мэна мирци″ няни тадась. Ӈани″ мяквахат ехэрадм’. Тарем’ ӈабцата харад’ тер нядэна ненэй ненэць’ ӈани’ мядм’ мэпта серо″ӈа. Тарця серм’ хибяхарт нида волтамбю″». Автор: Анна Яптик’ падвы"
https://vk.com/wall-147614552_4638,"Цветок севера  Хрупкий, на тоненькой ножке куличьей, Вот он, полярный цветок-невеличка. В розовой шапочке из лепестков Смотрит он в белую рябь облаков, Смотрит на солнышко ласковый крошка, Словно в пути отдохнуть пусть немножко Здесь он решил, чтоб в обнимку с лучом Поговорить с ним тихонько… О чем?  Долго, ох, долго рождался на свет он В тундре, овеянной северным ветром, Среди угрюмого серого мха, Где мерзлота залегла на века. Мутного льда неподвижную корку Вспучил сперва он чуть видною горкой, Пролепетал, напрягаясь: «Расту!» - И расколол пополам мерзлоту. Видно, цветку-невеличке дана Дивная сила… Откуда она?  Сгорбился лед под могучею силой, Смотрит безжизненно глазом остылым. Теплой земле он не сын и не брат – Этакий черствый глухой бюрократ! Ну а цветок сотней жилок и нервов Связан с кормилицей доброй. Наверно, В этом и дивная сила его – Нет ведь сильнее земли ничего!  Слышите, ветры, мороз и пурга, Вам не осилить малютки-цветка, Будет расти он и будет цвести! Кто там торчит у него на пути? Прочь! Убирайтесь! Цветок этот будет Нежность и радость раздаривать людям, Он их научит счастливыми быть. Он им расскажет, как надо любить! Он, в обрамлении листьев зеленых, Розов и влажен, как губы влюбленных.  Спутник, свидетель великих открытий, Доброжелатель счастливых событий, Соединит он сердца молодых И попирует на свадьбе у них, Милым на грудь лепестки осыпая. Люди цветами детей называют, Дарят цветы матерям и героям, Дарят их всем, кто награды достоин, Кто ежечасно на подвиг готов… Мыслима ль жизнь без детей и цветов? Леонид Лапцуй"
https://vk.com/wall-147614552_4636,"Сегодня наш подписчик [id219033977|Артур Лырмин] поделился новостью, о том, что в Тасу ява ледоход🙏🏻⛅"
https://vk.com/wall-147614552_4634,"Нарэй ханева 👇🏻 Нув сармик’’ ядембада яхат товам’ хасава’’ ёльце ӈатесетыдо’. Ӈодь’ тирти’’ муно намдвандо’ сер’ таминдо’ ханеванзь ядэрць пэсетыд’’. Тикаха’’ нара’ някуна тиртя сармик’ ӈамза ед’ терӈэ ёльце сава. Ӈобкад ты’ ӈамзам’ ӈаворма ханзода ӈани’ юӈгунив’’. Тамна нара’ ты’’ хэвадо’ вэва’’ ӈэсетынё’’.  Тиртя’’ ты’’ ниць иры’ нюртей яляха’’на турць пэсетыд’’. Нумгад ӈэда сер’’, мер’ нарэймбата мер’ тута’’, пон’ тецьбата таминдо’ ни’’ тут’’. Нито’ нерня’ хохорэй’’, ябту’’ ӈадимзеты’’. Пуна’ салаба хэва’ сер’ париденя нябы’’, ӈа’’ӈо’’ турӈа’’. «Ханена ненэць’ нув’ сармик мэсы теневабта, минаць енерпата, ябто’’ сита манэ’’моӈгад сававна лыӈгарё теневабта тара. Пыдо’ мумнандо’ сюдарцякохона сомбоковна хандыд, сейдо’ вунид харебаӈгу’’. Таминдо’ ӈамдормандо’ е’’эмня ӈамдми ӈабтамба тара. Мань ханевам’ харвабтав, хусувэй по’ ханесетыдм’. Тюку по’ ӈани’ ханедамзь. Пода саваӈэ еремя, ханесэй ӈока», - Вадим Хороля тарем’ ма, пыда Панаевск’ тер, нямэхэна вы’ нямна ӈэдалёрмысь. Тиртя сармик’’ харто’ мэсыдо’ таня’’. Хубтахана самляӈг часхана минзь пэӈга’’, тикахад си’’ив час’ ӈэсонд’ тирта’’. Пэвсюмя’ няӈы ёндавадо’ мат’’ час ӈэсеты, таддикахавахад хасава ю’’ час’ ӈэсонд’ тирта’’. Яля’ ер’ пиркана ни’’ тир’’. Нум’ сер’ иле’’, хуняӈы яляхад ӈоб’’ тенева пэрӈа’’. Хуняна сава нум’ ӈэбта, сяхари’ хадандо’ помна ӈани’ тута’’. Нюртей манэ’’мы ябто хадаба вэва. Пырдари’ хэбта тара, хадаб’’ нябид вуни’’ тут’’. Тикар ӈэвам’ пэртядо’, нерденядо’, пуна’ нида мал’’ тэвравандя. Ямда манэ’’сарӈа.  Вадим мась: «Ӈули’’ нюрте’’э тиник ябту’’ хэвсаӈэ турӈа’’. Пудандо’ няравэй ябту’’ ӈадиберӈа’’. Тикахавахад вара’’ (нюдяко ябту’’) тута’’. Пуданахабид ёльце пинхад’’, ӈопой туни’ пендхад мантэ пир’’ӈа’’. Тамна сюдан’ сававна турӈа’’. Мер’ турта ябту’’ ӈоб’’ тирӈа’’, ӈамдёбато’ ханиворӈа’’, вынхалута’’. Сар’’нюдо’ ханиворць пэрӈа’’, тецьдахана хаӈга’’». Мань ӈо’’ ты’’ ниць иры’ пудана яляха’’на хой’ няд спутниковой телефонхана няни нини’’ лаханаць. Ма’’нисям’’: «Ябту ӈули’’ ӈока, мандал’’мана вэрна’’, ӈопой мандалкана юр’’ пир’’ таняванӈгабя’’. Манзьвана’’ ӈавудота ябту’ евэйм’ пирембива’’…»  Автор: Анна Яптик’ падвы"
https://vk.com/wall-147614552_4632,"(Лесной диалект)👇🏻 Ватамтуӈ мэӈа” 👇🏻👍🏻✍🏻 Шанаку”, нюԓьшментӈа”, нешаӈ ватамана мунуӈа”. Таԓкахай школа-интернатхана тохоԓкота” ӈашкиуде” «Вадама мэкма”» нимита проектхана шанакош ватамтуӈ мэӈаш”. Чики проект’ шеԓтамы” нятуӈ Андрей Пяк нянантоӈ шанакуш. Неԓьчеэй тохоԓкота” ӈашки” ""Северный очагхана"" ӈайта паркан ӈомаш. Нимимты мэмахана каԓьтуӈ школаханантуӈ шанакуш”. Таняна ӈашки” тохоԓампюта” нетуӈ шичитоӈ нятапиш”. Вачи” шехеԓэмна шанакоче” конат каптайта. Шанакота” шича дю” хампԓяӈк станцим’ коӈа”. Чики дётоӈ маня” Пюԓ дяханана ӈайта каԓват”, ӈисыдю” нимня пыты”. Ивай-Салехат мансхаԓя” - Толькаӈ дёԓьшат миньдя”. Шанакотоӈ таԓьша. Неԓьняӈ каймянтуӈ неԓьня шанакота” карточки” нэкаԓьшту”, компючетуӈ вачитоӈ чикехенатуӈ пыты”. Ӈуп баллан тонԓюта карточкам нэкаԓпата, чикехяна пачута ватам вавтамыӈ ватаԓихина кэтнаӈата. Шича балл ӈяпта, карточкахананта пачута ватамта рисовайнаӈата, нипта лепийнаӈата. Няхаԓ баллан тонԓюта карточкам нэкаԓпата, чикехана пачута ватам вавтамыӈ тапатанӈата. Чет’ балл карточкам кимя нэкаԓя, чике нешаӈ коԓсум коны. Ӈашкиуде” таньше шанакош хомана майпи”. Ӈуп шанакомахана ӈука вачи” вивхаԓя”. Пытоӈ «Вадама мэкма”» нимита проектхана неԓьчеэй шанакоматуӈ. Няхатач пиԓи хомана шанакомэхэӈ, ӈука ватам комэхэӈ - Ольга Айваседо, Артур Пяк. Пычи нешаӈ ватамана ӈайта ваче” куптахаԓт ниш’мы коштуч. Ӈашкиуде” шанакоманы хашту”, таньше поӈкнатуӈ шанакоши” каԓьтуӈ ватаманатуӈ мунушту”, коԓсудю” кошту”. Таньше шанакома ӈашкяхена”, ӈаԓка нешаӈкна” виляшту. Проект’ «Вадама мэкма”» неша” ӈокна шанакош каԓьтуӈ ватамтуӈ вивхаԓьштомаӈ мэт шеԓтамы. Манԓе няхаԓ поӈ мансԓаӈа. Чики шанакум шеԓтамы” проектоӈ шанат форматмана мэштутуӈ. Четаӈ неша”, ненымана каԓтыхина” диԓина”, мякнатоӈ ненсаӈайта ԓусаӈ ватамана нихинатоӈ мунушту”. Нешади” ӈашкиуде” каханатуӈ намтуԓпатуӈ ӈотнаӈ, каԓьтуӈ ватамтоӈ ништутуӈ мэс”. Школахана”, садикхана”, ӈамыԓи кружокхи”, секцихи” дятэԓьш, пихиня шанакош поӈкнатоӈ ԓусаӈ ватамана мунушту”. Таԓям таньше шанакош каԓьтуӈ ватамтуӈ вивхаԓматоӈ нянантоӈ хома. Маня” каԓьна ватама дюԓпанана” -шан’ нешама нимя ӈят, ԓуши” понт тахаԓумтӈама. Чуки похот тэмстуӈ чадюӈайта нешади” ватам ԓэтпёмаӈ дет тасԓамы десятилетие чепьӈа. Маня дяханана таньдет ӈайта мероприятии” манԓе мээԓдятуӈ.  Лариса Айваседо патмы."
https://vk.com/wall-147614552_4626,"Нянё тырабтамби’’ 👇🏻🍞 Няньм’ ненэця тэнз’’ харвабтадо’, я’ ханярина тарця ӈавраси’’ иле нидо’ пирас’’. Выӈгана иленахана ненадо ӈавараӈэ толы, ӈобтикы ӈули’’ харвабтадо’. Хусувэй толь’ ниня танябта тара. Няньсипой’’ ӈорма то’’олхан нин ӈэӈгу’’.  Нара’ някуна мюселма’ нерцю’’ ты пэртя’’ нянёндасеты’’. Ӈока ибэй нянь’ падм’ ябцанава’ хардахад, лабкахад тэмдасеты’’. Сяӈок таравам’ мяд’ терхад тасламбидо’. Нянь тецьдам’ харвабта, ядембадахана таминда пуроворӈа. Пон’ переванда е’’эмня тырабтамба тара. Ӈавна сыреманда ӈэсонд’ тырабтавы нянёдо’ перевы’’. Ты’’ ниць иры’ пудана’’ яляха’’на тырабтамба пясетыдо’. Ӈокаюм’ пелядо’ маӈгты’’ ирыхына тырасеты’’. Хаер’’ нумгана лядпасетыдо’, я’ ни’ ты’ хоб лехэбтасеты’’, терсяда хано’’ ни’ вад’ поӈгам’ мэсеты’’, тарем’ яля’ сэвхана сомбоковна тыранасеты’’. 🍞👍🏻👇🏻 Тарем’ яебтёва’ мальӈгана мяд’ тер’’ мал’ манзара’’. Ханяӈыдо’ нянё ясьпаӈгу’’, ӈанидо’ лехэбтамбаӈгудо’. Ты’’ мят’ това’ сер’ нянё тяхасовна лэтамба тара. Ӈавка’’ тыранана ӈавар’’ ӈабтм’ таминдо’ намдаӈгудо’. Ёльце талэрман харваӈгу’’, варемдо’ мэта’’. Пидеба тамна нин тэворт’’! Ханяӈэхэ’’на ӈавкы ярколаван’ сярыбасетына’’, тикаха ты’’ хэва сер’ ӈэдарасетына’’. Ненэця’’ нянёдо’ яля’ ямбан’ тырабтамбаӈгудо’. Пуна’ пэвсюмя’ някуна хуняӈэнда’ ӈэсонд’ вандако’ мю’ сюртыдо’. Таддикахавахад мале’ сян яля тыравандо’ ёльцянд’ тарем’ яебтамбаӈгудо’. Ханяӈэхэ’’на нянё пурабтава ӈани’ танясеты. Вэвако нув’’ еремда’’, таӈолара еремзь пиры’’ма. Пуродо’ ет’ ясьтыд, пурцяда пелякоцидо’ тэрабтаӈгуд. Нянь’’ тыра’’махадандо’ сомбоковна самньле пад’’ мю’ сабуванда’’. Тырабтавыдо’ та’ ямбан’ саць тарана ӈавраӈэ тараӈгу."
https://vk.com/wall-147614552_4620,"Конец мая в стойбище у оленеводов это благодать, нет комаров, яркие лучи солнца хорошо прогревают землю, она в это время очень пестрая, потому что снег в некоторых местах еще не растаял, издалека видится как сочетание черного и белого. Но, самое главное - тишина. Это такая тишь, когда слышно журчанье ручьёв, находящихся вдалеке от чума. Впрочем, это можно всё увидеть на снимках, которые [id254117851|Марина Яр] запечатлела, жаль только вы не почувствуете тишину и как лучи солнце ложатся мягко на вашу щёку и не услышите журчанье ручьев."
https://vk.com/wall-147614552_4610,Надымской районхы Еръя Яха няд Антонина Тапиевна Ядне ӈэдаравы хобцо″ ӈани’ пяӈгуна″. Ӈамгэ вада″ сюры″?
https://vk.com/wall-147614552_4605,
https://vk.com/wall-147614552_4598,"Ӈарка я’ юн 👇🏻✍🏻 / Нюдо’ тенейдо’, нюто’ ню’’ теневыдо’ 👇🏻 Этнокультурной центр’ мякана Победа ялям’ ядабтамбиць. «Иринана’’ тен ихинана лэтамбива’’» - тарем’ нюмдевысь. Тарця ма’’люрмам’ хибярина’’ е’’эмня «Ӈаць’ Ӈэрм’» нюбета ӈацьмбой ненэцие’’ студияхана мэна’’ нина’’ хамададонзь. Ӈацьмбой хибяри’’ харто’ перенито’ нямна вадидо’ мэ’’ӈаць – ӈарка сайнормахана мэвы’’ иринадо’, хаданадо’ тензебтембиць.  Ӈарка сайнорма’ хусувэй яхана’’ илена’’ мяд’ терха’’ ӈока вэва серм’ тэврась. Ӈобкарт хибярим’ нись юр’’, ӈани’’ сайнорӈа’’, няби’’ яханато манзараванзь хаиць. Тарця серо хусувэй мякана тенейдо’. Ӈэрм’ ява’’ сахарамбавы’’, Карельской фронтхана сайнормы’’, оленнотранспортной батальонхана мэвы’’ ненэця’’ нямна ветеран’’ нюто’ ню’’ лаханаць. Виталий Марюев ирината ири’’ сайнормахана мэвам’ сававна теневада, тикы’ нямна лаханась. - Николай Арсентьевич - мань ирин’ нися’ хаса. Сайнорма’ по’’ ямбан’ сидя мэвна мерёлевыць, по’ пеля’ ямбан’ госпиталькана мэвысь. Лекарь’’ ӈэта’’ ни’ нултадонзь. Тикы’ пуд ирин’ нися ӈани’ сайнорма яханда тэвыць. Пыда пулемётчик ӈэвысь, 3-эй Белорусской фронтхана сайнормысь, Белоруссиям’ саю’’ сэр’’ луцахат нэкалпавысь. Кёнигсберг’ ӈэсонд’ тэвавыць. Берлин’ ӈылна 1945 по’ ты’’ ниць ирийхана Победам’ ядабтась. Ӈэрм’ я’ тер’’ ненэця’ сырэй мальӈгана ханевы ӈэсеты, хабэвкохона нида ӈока’’ ӈавламбасетавы. Светлана Вокуева Канин’ выӈгана соявы, мякнандо’ сайнормы нидо’ тенейдо’. - Мань ябдана хибярим’, сайнормам’ ехэрадм’. Теневам’, ханзер’’ маня’’ иринина’’ Победам’ тэвравы’’. Сайнорма’ по’’ нямна нюдякоходан’ намдорцетыдм’. Тамальӈгана илевы’’ хибярина’’ ӈока маям’ манэ’’ӈаць. Нисяв’, небяв’ сайнормы иринана’’ нямна вади мэцетыхы’. Ирив’ Сулентьев Григорий Фёдорович рабоче-крестьянской Красной Армиян’ округна’’ военкоматхад хэвысь. Фронтан’ Канин’ выӈгад ӈэдалэяць. 1941 по’ хор’’ ирийхад 1945 по’ пилю’’ ирий’ ӈэсонд’ сайнормахана мывысь. Карельской фронт’ тетимдей оленно-лыжной батальонхана сайнормысь. Харта яханда 1946 похона тэвыць. «За Победу над Германией в ВОВ» медальта таня. Сайнормахана яӈгумы нина’’ - Сулентьев Яков Фёдорович, ирин’ хасава ня, Нюров Иван Иванович, мань хадан папако. Тенейна’’. Ӈамгэм’ сайнорма’ нямна теневам’, сайнормахана мэвы’’, таняна яӈгумы’’ иринана’’ нямна теда’ мань не нюхун’, няхаюн’ нюху’’ вадецетын’. Хусувэй по’ Победа’ яляхана обелиск’ хэван’ турцетыва’’. Сямбир маям’ яндаха’’на илена’’ хибяри’’ манэ’’ӈаць, хибяхава’’ победам’ фронтхана тэврамбидонзь, хибяхава’’ манзараць. Тарем’ фронтан’ ненэця’’ нядаӈгуць. Ӈарка ява’’ сайнормам’ пирдаледась. Тылхана манзаравы’’ ӈаркавна нядаӈгуць. Фронтхана мэвы’’ мяд’ тер’’ тоена илець, тикым’ Тамара Выучейской хаданда Клара Петровна Талеева вадахат теневада. - Мань хадан’ нися Выучейской Пётр Александрович, сидя хасава няхаюда’ Роман Александрович, Василий Александрович, мал’ ӈоб’ мальӈгана ӈэсымдо’ хаедонзь. Няхарӈэ Карельский фронтан’ еремяць. Няхар’’ нясхад’ сидядо’ сайнормахана яӈгумаханзь, юнси’’ юхубэйха’. Пётр Александрович сайнорма’ пуд мяканда тось. Саю’’ по’’ ямбан’ Няхар’’ Буграхана пухуцяда’ Варвара Николаевна, сидя нюкцяхаюда ӈатенаць. Сайнорма похо’’на Варвара Николаевна Няхар’’ Буграхана хаювы’’ хибяри’’ няюв’ фронтан’ хэвы’’ хасава’’ манзаи’’ пэрӈаць. Пыдо’ колхозандо’ ты’’ маниець, ёрцеты’’, сырэй ёльцяӈгана хабэвко пэрцеты’’, сэдорасеты’’. Фронтан’ нядаӈгуць. Тарем’ яханана’’ сайнорма’ по’’, нина’’ теневабана’’, сяхаӈгарт тарця хэбидя по яӈгобата сава. Автор: Юлия Талеева’ падвы"
https://vk.com/wall-147614552_4595,"Текст на лесном диалекте ненецкого языка👇🏻👍🏻✍🏻🙏🏻 Чет’ дю” поӈ неч’ нядяч’ Мячисы” нямы”, шанат хома вачи” намтӈа”. Таԓкахана ӈайта ЗАГСхана куптан ӈопкна диԓина”, нитуӈ хомана ватамы” нешай мят чеԓ” поздравийпиш. Чикидю” поӈкна маня” ненэй неша няхадёна - Яков и Юлия Няч тадямэӈаханьш. Яков Самович, Юлия Вэрьевна Самбуԓкаӈ няӈы выӈкат томэхэӈ. Чет’ дю” поӈ чиԓьниймана, хома шоньшахана неч’ няш ӈопкна диԓиӈахаӈ. Нечи нючаӈяпдяньч, Самбуԓкахана ӈайта школахана тохоԓкоманьч дёԓьшкат чедимямэч. Пычи диланч дямпан ты” падеԓьш ""Пуровский"" совхозхана мансԓамэхэӈ. Яков Самович чет’дяӈкня похотата тэхэна масԓаш чепьмай. Четаӈ вэкохоӈ пушахаӈ -ветеран Ямала ӈяш тунԓыхиӈ, манԓе пеншихина мэӈахаӈ. Хомана мансԓаманьч де’эмня куԓкаԓи” награда” патԓоч тадя”.. Куптаӈ мансԓаманьч’ камна хампԓяӈк нюмч хомана ватаӈаханьш. Четаӈ вэкохоӈ пушахаӈ нич” нюувдехе” майпёштухуӈ. Ӈопт каймяч дяԓяхананьч Яков Самович, Юлия Вэрьевнам нешади” дет тонԓюта общественный движенихина ""Ямал-потомкам!"" мансԓанна” поздравийдятуӈ, мячисэтач миӈаd. Вэкохоӈ пушахаӈ ЗАГсхана ӈайта мят чеԓ” дет тонԓюта патаԓ питчамеч’ ӈамтаӈахаӈ. Маня” неша няхадёна няӈ маман хаӈама: нидяхаӈ канэԓ, хома шоньшахана неч’ няш куптаӈ диԓиӈадяхаӈ."
https://vk.com/wall-147614552_4594,"Текст на лесном диалекте ненецкого языка👇🏻👍🏻✍🏻🙏🏻 Ходюуде” дяԓитахана вычуԓя”  Пюԓ дяханана ты падиԓта” неша” ӈука”. Вынуӈ тытуӈ вачутамаӈ дёԓьшкана тэхэна” мансԓанна” мансдетоӈ ӈокамшту”. Деты вачумы” ходюудитуӈ дёхомаӈ тайхана тэтуӈ нисы” дяԓитахана веԓаштутуӈ. Хылаӈ тамна тадяӈайтан меԓ вачумы” ходюуде” тынутуӈ нэхэ дякошту, таԓям тэтнашту”. Чикиӈ камна халаку” тэтапташтутуӈ. Четыдяӈ вачумы”, тамна ӈайтуӈ хомана ковтамы” ходюуде” кунма нэхэтоӈ дякошту”, таԓям халаку” нямаштутуӈ. Туԓяԓвонутоӈ куптат хошту”, выӈкна дяԓитахана ходюуде” вычуԓя”. Самбуԓкаӈ няна ӈайта ""Пуровский"" совхозхана манԓе каймы диԓихина тытоӈ вачуташ чепьӈаш”. Четаӈ ӈопшеԓы шеэв дюԓкат ва᾿та дячитуӈ вачумай”. Каԓпюԓ няна диԓина” нешаӈи” неԓьчеэй тытоӈ диԓиӈ ӈайвахана вачуӈаш”. Таԓкахай совхозхана ӈопшеԓы няхаԓ дёнаԓ дячитуӈ, четаӈ манԓе хампԓяӈк нисыханатоӈ ӈука тытуӈ выты”. Совхозтуӈ тэта маньшту, ты” нисыхана мансԓанна” тытуӈ вачумаӈ неԓьчуна хома, кысуй дяха” дямтадяташ”. Чейня ты” падиԓта” ӈайваватмэӈ ништу” ӈымчу”, тытоӈ писамэй маныдештутуӈ. ""Верхне-Пуровский"" совхозхана тэхэна мансԓанна” ӈопшеԓы хампԓяӈк нисыханатоӈ мат’ денаԓкат ва᾿та няхаԓ дюԓ няхаԓдю” ты” падиԓя”. Четаӈ куше чуки наԓахана тытуӈ вачума, шаӈок тэнтуӈ дёхома, тамна пунта дику. Тытуӈ хомана вачупы” совхозхана ӈисыдётуӈ тэӈи” няхаԓ дёнаԓ ӈокмана ӈокты”. Четаӈ ты падиԓта” хозяйстве” Ямалханана нятапитуӈ. Чуки похона няхаԓ предприятим, маня” Пюԓ дяханана ӈайта, округхат субсидихина нятаӈаш”. Таԓьша веш” тытуӈ шаӈок ӈаймям манэш тасԓашту”, ты падиԓмаӈ дет ӈайта” ӈайвачетуӈ неньшаԓмана мэштомантуӈ мэт. ""Верхне-Пуровский"" совхоз’ таԓьша вешахат хампԓяӈк дяӈкня миллион’ няамны. Самбуԓкаӈ няна ӈайта ""Пуровский"" совхозны ӈупдяӈкня миллион’ вешам тасԓамай”, таӈок субсидим округхат няамны. Сергей Пяк шеԓтамы ""Ихьяхинское"" нимита крестьянско-фермерский’ хозяйстван мат’ дёнаԓ вешам миты”. Таԓям нятакома каԓьта мансԓана хозяйствахана ӈаԓкамана таԓанна шеԓ. Чики вешаханатоӈ сельхозпредприятии” мансԓанитуӈ мансԓамам митчены”, налогатуӈ тэмтаны”, тытуӈ паԓтонат, комбикормат мэны”. Тытуӈ вачумахат нисыдётуӈ тонԓапёш чепьны”, тытуӈ паԓтонхана шичиԓпёты”.  Лариса Айваседо патмы. Шат’ миԓ” пыта таттамыта"
https://vk.com/wall-147614552_4590,
https://vk.com/wall-147614552_4589,"Салаба хэӈгада 👇🏻👍🏻 Салаба’ хэӈгадава’ нямна нердена юнм’ тёняӈы Хаби’’ округхад намдаваць. Сургут мар’’ ӈылы яха’’ пендвы’’. Интернет’ мутравна ихид мерець ханярина-танярина тикы вади намдынаць.  Ты’’ ниць иры’ 10 яля’ пиркана мале Ямал’ тер’’ Мужи хардахад падна’’: «Салабава’’ нензада». Нябимдей яля’ салаба ханяхарт ни манз’’. Теневана нененэцие’’ вадавна салаба манзадава тамнарка ӈэрхавы. Холкавы салаба’ ютер’’ хэӈгадавы’’ ӈэӈгу’’. Ноб яля хэмяхад Овгорт’ няд юн то: Сыня яха’ салаба ӈобтикы манзада. Нядаӈгарад’ няд вада’’ тамна яӈгусь. Пур’ яха’ тю’’уняна яха’ вархы ид’’ ӈокамзь, май иры’ 11 яля’ пиркана салабадо’ хэӈгадавы. Казым-Мыс’, Питляр’ няна мале тикы ялэ пиркана пиркана салабадо’ хэвы. Надым’ яха няна нод ты’’ ниць иры 15 яля’ салабасялмы. Теневана ненэцие’’ вадавна тедари’ ӈарка саво’’ яӈгу’’. Салехард’ ӈылы Саля яв’ салаба’ нердена манзадавам’ ненэця’’ ӈобтикы та’ ёльцяӈгана’ манэ’’мэдонзь. Сидя юдимдей яля’ пиркана хэвандаӈэ тасламбидо’. Ӈани похо’’ тасла’’, есина’’ мер’’ салабасяламда’’. Ӈопой си’’ив яля’’ пирувна мер’ илена идм’ манэ’’тава’’."
https://vk.com/wall-147614552_4586,"Мядодо’ мяра’’ 👍🏻👇🏻 Ӈэрм’ яна’’ нимня идена’’ ӈадимя’’. Хуримна хоё’’ сюмб’’ нимня сада’’ тэри тёбты’’. Лехэбтёвы сырава’’ марыӈэ хая. Выӈгана мэнахана тикар едэй илараха.  Ензя’’ нямна мюсерта ненэця’’ тикы пондо’ сохом’ ӈатесетыдо’. Теда’ пыдо’ ӈэрм’ я’ няю’ мюселъяд’’. Яха’’ нерцемба мюсе нито’ пумна тэри вэрна’’. Ӈобто’ Тэсида Виктор, ӈавнанда Ӈэдя’ терась, мале сян по’’ таняӈы яхана мюсерӈа. Пыда тарем’ мась: - Нара’ вымна мюсерта’’ таӈгабцом’ юрыбидо’. Суюндаӈгова’ паӈохона ӈарка яха хэӈгадавам’ мюсе нертембива’’. Ӈадьбята теда’ ӈопой яхана нива’’ мы’’, нерняри’ пэрӈава’’. Ӈамгэ’ пиркана таӈгамдына’’. Таняна суюндаӈгодава’’. Тедари’ яханана’’ тамна ӈарка итя яӈгу. Ханяӈэхэна ӈоб’ мальӈгана ядемзь пиртада, та’ ёльцяӈгана саць мерець тараӈгу. Пили’’ лэтрыва’’. Пухуцяда Вера Ярой вадада тарцясь: - Тюку яханана’’ ӈани ӈоб’’ мэкад серма’’ таня. Тев’ ёльцяӈгана маня’’ ея’ мядона’’ мярыбина’’. Сыра’ ямбан’ балок мэсо’’махадана’’ сарёӈэ хэ’’мяхаданда, мядона’’ мярыбива’’. Теда’ яханана’’ хоё’’ сюмб’’ ниня ненэй мяд’’ ӈока’’ма’’. Балокато’ пыхыд’’ хаер’’ нумгана ӈыхы ян’ ябере ӈади’’. Тарем’ Ензя’ я’’ ненэй ненэця’’ нина иле’’."
https://vk.com/wall-147614552_4585,
https://vk.com/wall-147614552_4579,✨Надымской районхад Елена Сергеевна Неркаги ӈэдабтавы видео🤳  🌊Еръяхаʼ салабада хэӈгада️🌊
https://vk.com/wall-147614552_4574,
https://vk.com/wall-147614552_4547,"Эти рисунки недавно привезли из Тазовского района, села Гыда. Автор произведений давно уже взрослый человек, еще будучи учеником начальных классов его видение своей жизни в мельчайших деталях впечатляет. 👍🏻👇🏻"
https://vk.com/wall-147614552_4546,"Специальный проект Няръяна Нгэрм - старейшая газета Ямала газеты ""НЯРЪЯНА НГЭРМ"" #ТруженикТыла #ВетераныВОВ #Ямал #ХальмерСеде  Сайнороˮма’ поˮ тенˮ Сайнормы ненэцие пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмыˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ. Великой Отечественной войнахана мэвы Алексей Иванович Вануйта соё″ми пюва″. Верховной Совет′ Президиум′ № 223 ватовна 06.11.1947 похона 340-й стрелковой полк′ красноармеецм′ А.И. Вануйта Славы III степени орденхана ненадумдавэдо′ . Сталинградхана тебермандо′ мальӈгана самолет″ тю″уд моёпада бомба″, муӈг′ пеляхана 12.01.1943 похона вэйняӈы сэвханда ядаравыць. Тарем′ вэ″ няӈэда сэвсяламы. 1945 похона рядовойӈэ пожарной военизированной № 172 заводам′ лэтрамбавы. Теда′ тикы завод «Мотовилихинские заводы» предприятий ӈа. А.И. Вануйта′ нямна теневана тянё: 1919 похона соявы, ненэй ненэць′ (падаркананда «ненец» е″эйӈэ «немец» пады), партияхана нивы мы″, 1942 поход Красной Армияхана мэ. Пилю″ ирыхыд 1942 поход маӈгты″ иры′ 20 яля′ 1943 по′ ёльцянд′ Сталинградской фронтхана мэвы. Падар″мананда Омской область′ «Ныденский» РВК» сайнорць ӈэдабтавэда. Еркарада, нюмда, нисянда нюм′ наградной падар″мананда пады."
https://vk.com/wall-147614552_4545,
https://vk.com/wall-147614552_4544,"Специальный проект Няръяна Нгэрм - старейшая газета Ямала газеты ""НЯРЪЯНА НГЭРМ"" #ТруженикТыла #ВетераныВОВ #Ямал #ХальмерСеде  Сайнороˮма’ поˮ тенˮ Сайнормы ненэцие пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмыˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ.   Антон Дмитриевич Акудыты Великой Отечественной войнахана сайнормы. Офицерской, сержантской тадтикад 192 гвардейской стрелковой полк рядовой составхана мэвы. Ленинградмa ӈэдабавы падар″мана мята терха″ «За оборону Ленинграда» медальм' ня″амванда нямна юнм' ӈэдаравыць. Таняна яӈгумы. 342 стрелковой полкхана 63 гвардейской стрелковой дивизияхана яӈгумы енерта красноармеец Антон Дмитриевич Акудыты' нямна тарем' паднавы″: 1907 похона соявы, Приуральской районхана Щучье хардахана илевы, партияхана нивы мэвы. Приуральской РВК сайнорць ӈэдабтавэда, январь иры' 13 яляхана 1943 похона яӈгумы. (Мгинский районхана, Ленинградской областьхана) Черная яха' хэвхана 500 метр пиркана сюрмэдо'. Пухуцяда - Мария Ивановна Акудыты, Приуральской районхана Щучье хардахана илевы. Таняна сюрвы няръяна боец военной нито' понд' Красный Борхана (Тосненской район, Ленинградской областьхы) сюрмыдонзь. Антон Дмитриевич Акудеты 192 гвардейской стрелковой полк 118 гвардейской стрелковой дивизия (342 стрелковый полк) солдатӈэ пады. 1942 похона призывда ӈэвы, тамальӈгана сайнорманзь ханавэдо'. Учётной полевой госпиталь карточкахана ППГ 93 Антон Дмитриевич Акудетт, 1907 похона соявы, госпиталян' 126 зсб 1943 похона январь иры 15 яляхана тэвавыць. Январь иры' 14 яляхана ядара″махаданда январь иры 16 яляхана муӈг мерёхот яӈгумысь. Тедари' пунси″ ханзер″ падаркана падвы военной подразделениядо' ӈобт' ха″мортакы. «Память Ямала» электронной базахана (URL: httpa://памятьямала.рф) Акудыты еркар' нямна хомбада яӈгу. Антон Дмитриевич Окотэтто еркарм' падаб″, тарем' манэ″лабтамбида: 1915 похона соявы, рядовой, беспартийной. 1943 похона январь иры 13 яляхана яӈгумы. Ленинградской область', Черная Речка деревняхана сюрмы. Тюменской область тен″ (память) книгахана (том 3, с. 323 и 365) сидыбты падыхы'. Тикы падар″мана пыди' рядовойха', 1943 похона январь иры 13 яляхана яӈгумэхэ'. Ленинградской область', Черная Речка деревняхана сюрмэхэ'. Ӈопой соё″ма поди″ яӈга″: ӈопой 1915 няби 1919 по. Антон Дмитриевич Окотэтто няби Антон Дмитриевич Акудыты ӈопой ненэцяӈэ тасламбидо'. Тарця ӈэвада техэ яханда таславдавэй. Тамна сававна пюйдо'."
https://vk.com/wall-147614552_4542,На лесном диалекте ненецкого языка 👇
https://vk.com/wall-147614552_4541,"Специальный проект [club147614552|Няръяна Нгэрм - старейшая газета Ямала] газеты ""НЯРЪЯНА НГЭРМ"" #ТруженикТыла #ВетераныВОВ #Ямал #ХальмерСеде  Сайнороˮма’ поˮ тенˮ Сайнормы ненэцие пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмыˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ.  Великой Отечественной войнаха мэвы Иван Максимович Акатетто соё″ми пюва″. Верховной Совет ′ Президиум ′ № 223/102 Указвана 06.11.1947 поход МВД Черноморской округ 1-й погранзастава 105-й пограничной отряд ′ стрелок красноармейц Иван Максимович Акатетто «За боевые заслуги» медальм ′ ня″амвы. Ня″амнанда юнда сабе яӈгу: 1922 похона соявы, ненэй ненэць ′ , 1941 поход Красной Армияхана мэ, ВЛКСМхана мэвы. 12 противотанковой батальонхана январь ирыхыд, февраль иры 28 яляхад1943 похона мэвы. Омской область ′ Приуральской РВК сайнорць ӈэдабтавэда. 12-1 противотанковой батальон ′ енерта 3-й стрелковой дивизия саю пуня ′ мардамба И.М. Акатетто 28.02.1943 похона ядаравы (вэняӈы монзаӈгаханда, марцяханда муӈг тебвы). Ядара″махаданда февраль иры ′ 28 яляхад ты″ ниць иры ′ 10 яля ′ ӈэсонд ′ 1943 похона военной госпитальхана мэвысь. Государственной ё″ вак″ тяхасовна лэтрамбавыдась, мале сян саюм ′ ня″амвысь. Еркарада, нюмда, нисянда нюм ′ наградной падар″мананда пады″. «Дорога памяти» нюбета проект ′ сайтхана Иван Максимович Окотэтто январь иры ′ 03 яляхана 1922 похона соявы. Ты″ ниць иры 8 яляхана 1983 похона яӈгумысь."
https://vk.com/wall-147614552_4540,"Мирвм′ мэта″ яӈгоя! Ӈарка сайнорма яля″ теда′ иленаӈэ сяхаӈгатрт нина юраӈгу″. Мале ты″ ниць иры пэмя″хад харад″ помна илаӈгы″ ненэця″ «Георгиевской ленточка″» ненэцяӈг″ мипи″. Школахана тохолкурта″ сайнормы ненэцие″ ед′ хуркари″ концерт″ сертаба пяць. Хаданадо′, иринадо′ ма″нэмы″ ялэдо′ ваде″манзь ханяри ханъядо′. Телевизорхана хуркари″ сайнорма нямна кино″ ма″нэсарӈа″.  Ты″ ниць иры хасаваюдимдей яляхана я′ сяр′ ниня илена″ ӈарка хэбидя ялям′ ядабтамбиць. Си″ив юкад вата си″ив по″ тяхана Советской Союз ненэця″ саю″ сэр′ луца″ мардэйдонзь. Хусувэй по′ тикы ялява″ ненадо′. 1941 похона хубтыхы′ тет часхы маӈгты″ иры 22 яляхад сэр′ луца нердена муӈгамда яна″ ни′ ӈэдаравэда. Тада ёнаркад вата тет юр″ ю″ сиднтет яля ненэця″ маяндорӈаць. Нердена яляхад ненэця″ пыхыдадо′ саю″ мардаванзь падыбавыдонзь. Поӈгнандо′ ӈэрм′ тер″ сава ялэ″ хахаялтамба варемдо′ мэ″мыць. Ненэй ненэця″, хаби″, ӈысма″ сайнорманзь хэвыць. Владимир Ядне, Петр Вэнго, Примко Салиндер, Пудана Лапцуй тамна хибяри″ нюбедо′ теда илена″ тамна ибеядо′. Ханяӈыдо′ Ленинградм′, Москвам′, Сталинградм,′ Украинам′, Белоруссиям′, Румыниям′, Венгриям′ саюхат ӈэдабавыць. Я′ ниня′, нумгана, икня′ пендри″ ӈэвыць. Сайнорти″ поӈгана тэхэна тэвонана″ танявыць. Та′ мальӈгана ӈэдалёда″ ӈока таром′ ха″аврамбвыць. Колва ӈо няна″ тада батальон манзаравысь. Тарана ӈавэ″ тэврамбавыць. Мирв″, ӈавар″, ядаравы″ нидо тэволавыць. Ханяӈэхэна мандэвы самолёт″ пюнаӈэ таравыць. Ядаравы″ солдат″, лётчик″ пэдари″ поӈгат тэврамбавыць. Хэд иӈукна сэр′ луца″ ява″ ид нямна марманзь тасламбвэдонзь. Ӈадьбята Ямална″ Итя ӈабтена няю′ саю″ ӈани тэвормыць. Таймыр, Диксон хэвхана таӈгвы″ яӈгу. Ид′ хэвхана мэна″ Диксанрихина″ мирвасавэй батальон танявыць. Итя ӈабтена, Таймыр хэвхана тэри′ станцияри″ манзаравыць. Сайнорманзь нивы хэвы″ мякнандо′ манзаравыць. Ты″ пэрмы″, халям′ хадабавы″, сэдоравы″, ханевы″. Вэсако″, пухуця″ харто поӈга″ терсавэй ӈэвы″. Ӈацекэхэрт ӈарка нито пирувна таром′ ха″аврамбавыць. Тарем′ ненэця″ ӈопой иӈудм′ нёда пя″махадандо′ саю″ мардэйдо′. 1945 похона ты″ ниць ирыхана Советской яна″ тиӈгывна маябцо′ юнм′ намдаць. - Явкабтада сайнорма сер″ ӈэвадэй″! Саю″ пуня′ питаръяна″! Тарця″ вади″ намдмахад хибяри″ маямбиць. Сэвто′ хаял″ ханӈаць. Сайнолвахад сензӈэ турта″ нидо′ ӈудито′ ниня′ минаръядонзь, тю″у моёпидонзь. Подёдамдо′ нэкалӈаць. Ты″ ниць иры 9 яля – Ӈарка Победа′ яля. Тикы яля иринана″, хаданана″ ӈобт ма″люрӈа″. Яӈгода″ нидо′ тензебтемби″. Теда′ вадёнана″ ненэця″ тикы сэхэ яля″ сяхаӈгарт нидо′ юрыбаӈгу″!"
https://vk.com/wall-147614552_4539,"Сайнорма сяхаӈгарт’ яӈгоя  Хусувэй по’ ты’’ниць ирий хасуюдимдей толыркана ӈарка ялям’ мэцетыва’’. Тикы танеда хэбидя’ яляхат сямянхат ӈарка яля. Тюку по’ Победа ялям’ мале си’’ив ю’’ си’’ивумдеймэвна ядабтамбива’’. Таӈок по’’ ямбан’ хынёси’’ илева’’. Победа – тарця луца’’ вадам’ ӈэрм’ ненэця’’ сававна теневадо’. Ёнар’’ хасуюёнар’’ тет ю’’ самлязимдей по’ ты’’ ниць ирий’ хасуюдимдей толыркана вынд’ сава юн’ тэвыць – сайнорма’ ёльцевы’’. Сайнормахана мэвы’’ хибяри’’ ямдо’ хэвняхад товы’’ вэвко хибярихит лэтрадонзь. Тет по’’ ямбан’ ненэциена сайнорӈаць, ямдо’ сахарамбиць. Тарця яля’’, по’’ сяхаӈгарт’ юрвы’’ ӈэбнандо’ ни’’ тара. Теда’ хусувэй по’ ты’’ниць ирий’ хасуюдимдей яляхана маркана илена’’ хибярина’’ Победа тен’ хэван’ турцеты’’. Ӈарка сайнормахана яӈгумы’’ хибярина’’ ед’ ӈэвдо’ хавраванзь ма’’ласетыд. Округна’’ ӈэсыхы’’на илена’’ хибяри’’ ӈод’’ харто’ ӈэсыхынандо’ танеда’’ обелиск’ хэван ма’’ласетыд. Яхадандо’ хэвы’’ нидо’ ихито’ хаврасеты’’. Маня’’ теневава’’, округна’’ хибяри’’ сайнорма’ товам’ 1941 по’ саво’ ирий’ сидя ю’’ нертей яляхана намдадонзь. Тарця юн’ вынд’ ӈод’’ минханда тэвыць. Хойхана мюсерта’’, тыдо’ пэртя ненэця’’ сайнормась хаяць. Сайнорма по’’ ямбан’ маня’’ яхадана’’ хасую’’ ёнаркад вата хибяри’’ ӈэдалэйдаць. Нянэй ненэця’’ хусувэй выӈгад хаяць. Маня’’ яхадана’’ хэвы’’ ненэця’’ мюдхат’ оленнотранспортной эшелон’’ ӈадимяць. Тэкоцина’’ Победа е’’эмня манзараць, сава нядаӈгодаць. Нянэй ненэцяӈгат’ сайнормы’’ хибяри’’ тянё ниць’ ӈа’’. Ханыӈыдо’ ӈэвдо’ сайнорць яхана масетець, мякандо’ пуня нидаць тэв’’. Пыдо’ нюбедо’ теда’ илена’’ хибяри’’ тенейдо’, пили’’ тенеӈгудо’. Тюку по’ Победа ялям’ си’’ив ю’’ си’’ивумдеймэвна ядабтамбива’’. Ханярина илена’’ хибяри’’ ӈарка ялям’ мэтадо’. Хусувэй мяд’ тер’’ сайнормахана мэвы’’ нидо’ тензебтембаӈгу’’, Бессмертный полкхана иринато’, нисянато’ сидяӈг’ минресь ядгу’’. Хусувэй ӈэсыхына тарем’ ӈэвндя. «Няръяна ты» колхозхад сайнормась хэвы’’ ӈокаць. Вэсако’’, пухуця’’, ӈацекэри’’ хаиць. Хусувэдо’ тамальӈгана ныхыдо’ нись’ сяй ӈарка хибяри тотрев’ манзараць. Тарем’ Мария Александровна Талеева нися’ хасада Александр Семенович Талеев’ нертей оленнотранспортной эшелонхана бригадирӈэ хаясь. Сайнормахад то’’омахаданда тыбэртяӈэ манзарась, «Няръяна ты» колхоз’ ервотаӈэ тарась. Парасковья Савватеевна Ледкова , пыда хасава няда Андрей Савватьевич Ледков’ Карельской фронтхана сайнормысь. Пыда сайнормахана яӈгумы. Няръяна маркана Иван Егорович ледков иле. Пыда нися’ хасада Егор Алексеевич Ледков ӈоб’ тарем’ сайнормахана мэвы ненэця. Сайнорма пуд’ хойхана мюсерӈась, Индига’ ӈэсыхына сюры. Тюку по’ Победа 77 пом’ ядабтамбива’’. Сайнормахана мэвы’’, яӈгшумы’’ нина’’ тензебтеӈгуна’’. Пыдо’ таӈок по’’ тяхана Победам’ тэвраць. Пыдо’ ӈарка серм’ сертавы’’. Ява’’ маня’’ илевана’’ е’’эмня лэтраць. Тад’ нерня’ ӈод’’ хынёси илехова’’, сайнорма’ сяхаӈгарт яӈгоя’’.  Юлия Талеева"
https://vk.com/wall-147614552_4538,"Иринадо’ тенейдо’. Хусувэй по ты” ниць’ иры’ 9 яляхана Россия яханана” саць ӈарка ялям’ ядабтамбива”. Тикы саю” пирдале”ма’ яля. 2022 похона тикы хэбидя ялям’ 77 ёӈорэй ядабтаӈгува”. Тикы Ӈарка яля’ няю ет’ ханярихина хуркари мероприятия” ӈэсеты”. Нюдяко ӈацекы” мэлвахана – детской садикaхана – ӈоб тарем’ тарця” ӈани’ сертаби”. Ӈацекэхэна манзарана” ӈавхы сайнорма’ нямна ӈока ӈамгэм’ вадеӈа”, манэ”лабтамби”. Пыдо’ тикы сата серо’ тенева’ нямна пэрця ӈацекэхэто’ тэврамбавато’ таранив. «Снегурочка» садик’ хусувэй группахана хэвы си”ивхана ӈока мероприятия” ӈась”. Tы” ниць’ иры’ 4 яляхана таняна саю” пирдале”ма’ яля’ няю концерм’ сертавыць”. Тикы концертахана нюдяко ӈацекы”, садикахана манзарана” сайнорма’ нямна ӈэда сё” мэмыць”, стихотворения” вадемыць”, тарабцо” манэ”лабтамбавыць”. Тикы’ хавна концертан яӈга хамы хибя” танявыць”: «Калейдоскоп» ансамбль, Салахардахана ӈэда «Средняя школа № 2» сидндетюмдей классахана паднана ӈацекы”. Пыдо’ нюдяко няхато’ сидя тарабцом’ манэлабтавы”, сем’ мэмы”. Илья Тусида 5 пода, пыда «Снегурочка» садикахана иринда’ нямна лаханавысь. Ириеда Иван Иванович Шляхов – нисянда’ небя’ ири, луца’ вадавна манзь прапрадедушка. 1942 похона сайнорман ханавэдо’.Таняна сата мыӈгу ӈыл” еремы. Сайнорма’ пуд Донецкой областьхана илевы. Ямда ӈэдабаванда’ е”эмня хуркари медаль”, орден’ нямарпавы. Хусувэй по тодо’ ё тиӈгэна иленя нюця’ ню”, нюця’ ню” тамна тяха нюдо’ ириендо’ тадмам’ «Бесмертный полк» акцияхана минредо’. «Снегурочка» садикахана мэна ӈацекы”/ Тадма” Сергей Лаптандер сертавы”"
https://vk.com/wall-147614552_4531,"(лесной диалект ненецкого языка) Чокши диԓимаӈ мэт хайноԓмыˮ  Чуки диԓиӈ кашем’дючимты дяԓяхана ӈаԓка дяна чеԓˮ хайноԓьш нэхэԓма дяԓям мэштумаˮ. Хэлакуˮ ԓуса” хайноԓьш чепьмахана шаӈкмян нешаӈ тэмс” хаймыхи” канаӈаш”. Хайноԓьш ниня каймы” дяԓитахана мансԓаштомай”. Чики хайноԓма похона” ӈука нешаӈ чок коӈаш”. Чет’ поӈ хайноԓмаӈ дямпны шича дю” мат’ миллионхат ӈука неша” шан᾿ мяктоӈ ниш ту”. Советская армияӈ нэхэԓтаны шанат дяӈ чеԓ” таӈкаш диԓинԓайташ”.  Маня” Пуровский районхатна шича дёнаԓкат ва᾿та чет᾿ дю” нешаӈ хайноԓьш каймай”. Чикидю” поӈкна капи”, вахандя”, ӈысма”, ненэй неша” тадямэмай”. Кукиты” дятаԓамахатоӈ шан’ мяктоӈ нишʼ ту”. Куки” хайноԓмэ” куняна хинчумахаԓтатуӈ пунши. Четаӈ тадяай шеԓы” куптана кадя”. Таԓям четаӈ Ямалхатна хайноԓьш каймы нена” куняна хайноԓмам пытыпёш, вачаш таԓа. Таԓкахай школа-интернатхана тохоԓкотаˮ ӈашкиˮ таньдёԓьшкай хайноԓмыˮ нешадиˮ куняна хайноԓмам пюԓьшиˮ ӈука ӈайватам шеԓтаӈашˮ. Таньдёԓьшкай шеԓоˮ архивхат, патаԓкат пюԓмытуӈ. Ӈамы похонаˮ хаймыхиˮ каймятуӈ, куняна, куше хайноԓмамтуӈ, куԓка” медалю” нямаԓпёмамтуӈ -чикидё” чупей комытуӈ. Хампԓяӈк дю” ӈок нешаӈ хайноԓма патаԓ ӈомтамай”. Энтак Лаӈывич Айваседо Каԓпюԓкат таӈичохона 1942 похона хайноԓьши каймай. Нимта, веԓкԓата, нешанта нимʼ, дяԓяманысомата пота, диԓимата дята таньшеԓ ни пычуˮ, чупей наӈичамна патмыˮ. Таԓям неньшаԓмана хайноԓумета патԓотаˮ конана ниӈаˮ. Ӈашки” комы” патаԓкана” хайноԓмата таԓям пыты. Белорусский’ фронтхана 206-й запасной’ стрелковый’ полкхана мэмай. Чики дяхана ӈаԓкамана минаш хайноԓмайˮ. Чоктатуӈ манымайˮ - кынимташтомайˮ, ӈамԓатуӈ чадюˮ ӈяштомайˮ. Чешта диԓиӈ путы 1944 похона няхаԓ мэмаӈ дятаԓамай. Шанат лекԓуˮ мякна мэмай. Чикехет военный’ комиссииʼ таньше тасԓамыта: шан хайноԓана ӈайши ниʼ кай. Таԓям дяхата ӈайтаптамытуӈ. Чикиӈ путы Таԓкан сельский’ Совет’ председательӈэ мансԓаш мэмытуӈ. Дятаԓёй ӈайнта денан выӈкай мякта 1947 похона каймай, каԓиташ, кандяш Сталин нимʼ нимита колхозан мансԓаш чепьмай. Хыԓаӈ 1983 похона нэԓтуш. Таԓкахана хинты. Четаӈ диԓимата каԓтыхинанта Каԓпюԓкана ӈуп улицатоӈ нимта -Энтак Айваседо нимиӈа. Ляд Яленович Айваседо хаймыхи каймянта неԓьня Самбуԓкахана совхоз’ председательӈя мансԓамай. Ԓусаӈ ватам, куԓкаԓи” ԓусаӈ дил дет ӈайта шеԓ чедимянаханта Хаԓяӈкаԓтан каптамытуӈ, округʼ прокурорʼ маԓьчхи ӈя мансԓаманта мэты. Хайноԓьш чепьмахана танят хаймыхиˮ каԓьта вимнянта дяптшаӈ диԓихина 1941 похона каймай. В 1942 похона Ленинградский фронтхана 827-й гаубичный артиллерийский полкхана хайноԓмай. Ӈашки” пута комы патаԓкана 820-й полк’ӈя пыты. Чикехена хайноԓмэˮ ӈаԓкамана тэтнамайˮ, чоктатуӈ манымайˮ. Чикиӈ камна Ляд Яленович хэлакуˮ ԓусахатˮ Таллин маԓпёш Прибалтикахана хайноԓмай. Тана четʼ пуӈ хаймыхина мэмай. Хайноԓьш хитаматуӈ дюним Восточный Пруссии няна мэш намтмайта. Хомана хайноԓманта деʼэмня ""За оборону Ленинграда"", ""За отвагу"" - таԓьша медалюˮ няаммай. Дяхата хайноԓьш хитама похона, вепаӈ диԓихина тэвмай. Чикиӈ пут Пуровский районхана пон веԓӈэш мансԓамай, нэԓтуманта неԓьня дяхата Самбуԓкан каймай. Ваԓныӈ диԓиӈ шича дюˮ хампԓяӈкты дяԓяхана 1979 похона дякумай. Таняна хинты. Константин Васильевич Анагуричи хайноԓьш каймяхананта шеэв’дяӈкня пота ӈаймай, мыԓичуӈ 1941 похона хаймыхи” каймай. 1942-й поӈ май диԓиӈ дёԓьшат разведчик’ӈя 32-й отдельный’ лыжный’ бригадахана Ленинградский фронтхана мэмай. Чики понта таӈичуӈ вэкна 11-й гвардейский пулеметно-артиллерийский’ батальонхана Южный фронт’ няна хайноԓьш дятаԓамай. Махамта, ӈаймта дятамай”. Няхаԓ диԓиӈ лекаԓ мякна мэмахата мякна ӈайтаптаман хамытуӈ, няймы пыта таньше мэман нимай хас. Таԓям ӈай хайноԓьш Сталинградский фронтан каймай. Мыԓичуӈ 1944 похона Украинаӈ няна хайноԓмай. Чикиӈ камна Болгариӈ, Югославиӈ, Венгриӈ няӈ томы” хэлаку” ԓуса”хана хайноԓмай. Кэмчаки” хайму” нэхэԓма ватам Австралиӈ няна мэш намтмайта. Хомана хайноԓманта де’эмня рядовой Анагуричи медаль ""За боевые заслуги"" няаммай. Дяхата, мякна меԓ нимай ту. Мята чеԓ” нета” вихинянтоӈ маньштомай нэԓтуни. В 1947 похона мякта томай, Западный Украинахана бандеровский движенихина хайноԓчи” нятапёмай. Дяхата тумахатта агитаторӈя тохоԓко чепьмай. Тохоԓкош хитамахатата Ямальского районхана ӈайта ""Красный чум"" нимита мякна мансԓамай. Чикиӈ камна имени Сталина нимита колхоз’ мансдям чуув падиԓмай. Хома партийный’ мансԓана ӈайтаханта Пуровский район’ нядём ӈайтаптамытуӈ. Ӈуп поӈ первый’ секретарьӈя Пуровский райкомхана мансԓамай. Чикиӈ пут Каԓпюԓкана сельский Советхана председательӈя мэмай, таняна пеншин каймянта дёԓьшат мансԓамай. Константин Васильевич в 1982 похона каныԓманта пут нэԓтуш. Дяхата хинтаӈатоньш. Савелий Андреевич Агичев Каԓпюԓкат хайноԓьш каймай. Неԓьчеди Омскхана няхаԓ неделяӈ хайноԓма шеԓт тохоԓкомай. Мыԓичуӈ 1944 похона поездхана канамайтуӈ, няхамты Белорусский фронтхана хайноԓмай. Шанат нешадиˮ тэмс вачиˮ чедимямай, ватата нэхэмай, дяттоԓьш хомана канс ӈаймай. Хайноԓьш хитамахаты нянанта хайноԓмыˮ нетаˮ няши шичитоӈ наӈича дян ӈайтаптамай”, таԓям меԓ дяхата нимай ту. Хомана хайноԓманта де᾿эмня шанат медалюˮ няаммай. Семён Андреевич Агичев хайноԓьш каймянта неԓьня Каԓпюԓкай выӈкна диԓимы. Ямало-Ненецкий окружной военкоматхат таӈичохона в 1943 похона хаймыхи канамайтуӈ. Хайноԓманта дёԓьшкана рядовой ӈаймай. В 1944 похона нэԓтомай. Степан Андреевич Агичев таӈичохона в 1944 похона хайноԓьш Ямало-Ненецкий окружной военкоматхат ӈайтаптамытуӈ. Чики похонанта, хыԓаӈ камутанан дятаԓаш нэԓтомай. Маньш патмайтуӈ геройский’ нэԓту”. Литваӈ няна ӈайта Мириапольский районхана, Бортники нимита деревнян хинтамайтуӈ. Вульча Айваседо хаймоԓмы” патаԓкана кимяӈ ню ӈаймята ни пычу. Хаймыхи канамантуӈ неԓьня Выԓаӈгой кявхана диԓимы, ты” падеԓьш Самбуԓкаӈ няна ӈайта совхозхана мансԓамай. Ямало-Ненецкий окружной военкоматхат таӈичохона 1943 похона хайноԓьш ӈайтаптамытуӈ. Рядовой ӈаймай. Куки патаԓкана маньш пыты 1944 похона нэԓтомай. Мальту Айваседо 1925 похона дяԓяманымы. Ӈупчики кимяӈ ню ӈаймята ни пычу. Хайноԓьш каймянта неԓьня Выӈгиӈ няна диԓимы. Мыԓичуӈ 1944 похона хайноԓьш каймай. Рядовой ӈаймай. Ӈуп поӈ каймяхат, чешча диԓихина 1945 похона канаԓтаханта мякта ӈайтаптамытуӈ. 1993 похона нэԓтомай, дяхата хинтамайтуӈ. Пяк Уппа Хыльпович хайноԓьш каймянта неԓьня ӈупчики Выӈгиӈ няна диԓимы. Ямало-Ненецкий окружной военкоматхат таӈичохона хайноԓьш каймай. Рядовой ӈаймай, в 1945 похона нэԓтомай. Куки” патаԓкана” Карельский фронтхана мэмата ӈута тадя. Чикита ӈупчики кош таԓа. Яхоли Пяк Каԓпюԓыӈ няна выӈкна диԓимы. В 1942 похона хайноԓьш канамайтуӈ. Рядовой ӈяш мэмай. В 1944 похона без вести дёхомай, ӈамэхэна хинчумата пунши. Михаил Осипович Кунин хайноԓьш наԓаӈ няна 1942 похона каймай. Двинской дивизихина 200-й стрелковый учебный ротахана мэмай. Неԓьчей няна хайноԓьш кявнта ӈашки” дятоԓьш тохоԓампюмай. Пыта хомана дятоԓмам чедимямай, дёԓьше канс ӈаймай. Ленинградский фронтхана хайноԓмай, 2-й Белорусский фронтхана. Ӈашки” комы путана патаԓкана маньш пыты - 1945 поӈ дёԓьшат хайноԓмай. Хомана хайноԓманта де᾿эмня шанат медалюˮ няаммай. Чикиԓи нешадиˮ куше хайноԓмам Таԓкахай школа-интернатхана тохоԓкотаˮ ӈашкиˮ нишʼ куˮ, тамна комытуӈ нешадиˮ нимыˮ ӈукаˮ. Дянапомна чики мансдямтоӈ шеԓтапётӈатуӈ. Тат неԓьняӈи ӈай ӈыдиˮ нешадиˮ, капидиˮ куше, куняна хайноԓмам патныˮ. Четаӈ хайноԓмы” нимы Таԓкахана ӈайта памятникхана пыты”.  Лариса Айваседо патмы. Шат миԓ Таԓкахай школа-интернат музей архивхат мэмы."
https://vk.com/wall-147614552_4509,"Знакомьтесь👇🏻 это Регина, ей 4 года. Она очень рассудительная девочка, немного капризна, любит гостей, но больше всего ей нравится общаться с прабабушкой, они говорят об оленях, вспоминают старших сестер, которые обучаются в школе, иногда рассматривают картинки в книгах, но самое главное Регина любит рассказывать о ... Но, об этом в ближайшем номере детской газеты ""Мынико"""
https://vk.com/wall-147614552_4489,"Вчера мы выложили пост с вопросом: "" Почему в тундре ставят ольху?"". Было много комментариев по этому поводу, правильно ответили те, кто написал: ""Чтобы во время пурги не занесло снегом"". А сейчас видео о том, как женщины собирают в емкость обломки тальника, здесь просто момент бережного отношения к своему труду."
https://vk.com/wall-147614552_4467,"Ӈэдалёро’’мина’’ 👇🏻✍🏻 Ензя’ яв’ сятаняӈы лаӈг’ ниня’ Носко харад ӈа. Таняна ӈока соходо’ ненэй ненэця’’ иле’’. Яптунэ’’, Яр’’, Тэсида’’ еркарм’ мэта’’ ӈэвыць. Луца’’ тэнз тянё. Илева’ ты пэртя’’ таня’ тэворӈа’’. Хусувэй по’ нара’ няна, сие ниць пиркана ӈобтикы вы’ тер’’ сянакова’ ялядо’ ӈэсеты. Теда’ ӈод’’ таславы яляхана тодо яхат ненэця’’ еся’ ханхана ӈэдалё тоць. 👇🏻 Салаба’ ниня няхар’’ ӈарка мядм’ мярвыць, мерця нумгана хавва’’ то’’олхаць. Пирдырман’ турта’’ мал’ ӈэбто’ сидя я’ тер’’, ӈока хибя’’ Ӈэдя’ вымна мюсерта’’ ӈэвы’’. Харта ӈод’’ таняна тодо я’ тер’’ ма’’люрӈа’’. Маня’’ яхана’’ тасла сянаковадо’ ӈопой ялян’ таславы ӈэвы. Пирдырмидо’ хынота’’ нито’ ирманя минрейдо’. Сянакова’ нерня’ няхар’’ ненадо ты пэртядо’ хэбидя тумдо’ пятаць. Пуна’ сянакова’ ялямдо’ «Хейро» нюбета туӈгосо’’ таралавахад пядонзь. Нито’ ӈуди’’ ня’’ам’’махадандо’ тум’ сюрте’’э ядэрӈаць. Туӈгосо’’ ва’’алкат тарем’ хаерм’ ядабтамби’’. 👍🏻 Ӈэдалёрмадо’🙏🏻👍🏻👇🏻 Носко’ няна ӈэдалёрць пирдыртидо’ ӈоб’ мальӈгана ӈэдарамбидо’. Нюрте’’э хасава’’ ӈэдалэйдаць. Няхаротна’’, тетитана’’ нито’ ирманя сыӈгторӈа’’. Сюрнар ханя сюра ӈэдала’’. Юкад вата ненэця’ ӈобкана ӈэдала’’махад, няхарто’ нито’ ирманя ваць ӈадимда’’. Нердена няхар’’ нядо’ таминдо’ нерденаӈэ толы’’. Тикы нита поӈгана Яптунай Владислав ма’’нисяв: - Мань няхаромдэйӈэ тэвыв’’, нерня’ мэтами хацясь выдара’’, ӈодь варекани тидхалевась. Маня’’ Дудинка’ няна мюсерӈава’’. Таняд тыни’’ тэврэйнась. Харта ӈод’’ Носкохона нюртей тэвормами ни ӈа’’, тюкохона мэсетыдм’. Тарем’ ӈэдалёро’’мава’’ мале помнана’’ пирдалевэва’’. Хасев’’ пуд не’’ ӈэдалэйдаць. Пыдо’ поӈганандо’ Ӈэдя’ няд товы, мале по’ ямбан’ таняна хаюпада Валентина Яр юкад вата мат’’ яӈорэй нердена ян’ ха’’морӈа. Теда’ ӈод’’ нердена нита поӈгана мэсь. 👇🏻 Таро’’ма👊🏻 Яханандо’ таро’’мадо’ саць мэкадавна ӈэвысь. Теберманзь ӈадимандо’ нерня’ хасава’’ мальцидо’ екаби’’. Паркаси’’ таро’’ӈа’’. Ихиня маниебцёдо’ ӈули’’ яӈгу. Тэри пёдортарха’’, нито’ имбытадо тэри ныдпидо’. Помнандо’ масэрта’’ то’’олха’’. Маня’’ яна’’ терхана таслахава’’, маниебцёдо’ яӈгода то’’олха. Не’’ помнандо’ ӈани’ ныхыдырӈаць. Тикы’’ поӈгад Нелеко Ярой ӈани ӈока нита понд’ ӈамдыць. Пыда ма’’нисяв: - Тэри нюрцьм’ ӈэванда е’’эмня ӈамдываць. Харта ӈод’’ ёря паным’ мэць нерня’ ха’’мувандадм’ нидм’ ӈа’’. Тюку пирдырмахана пирибтя’’ нерня’ хэсеты’’. Сянакова’ няю’ хардан’ тоб’’, таславы паным’ мэць серо’’ӈа. Ӈэдалё мэта панэхэвахана сяхаӈгарт нюртей ян’ нин ха’’маӈгу’’. Илья Яптунэ харе’’ тыда пэрӈа. Ма’’нисяв, ӈэдалёрмахана хумбанзи тыни танарамбаван нин харва’’. Нерня’ ха’’амвы ӈано’ маторм’ е’’эйта. Тикар ихиня ӈамгэхэрт ни ӈа’’. Мерета еся хан ӈэвы ӈэбата тикахавана тамна пирдыртадамзь. Ӈадьбята ӈод’’ теда’ ӈэдалёрта тянё, хой’ тер’’ хамедамбидо’, тарем’ ты танарамба ни тара’’. Мел’ не’’ поӈгана ӈобтикы паской ембдяро тэрабиць. Харта ӈод’’ паныто’ сэдыр’’ янгавыць. Хусувэй пирдырма’ пуд нерня’ ха’’амвыдо’ ӈуда’ тер ня’’марпи’’."
https://vk.com/wall-147614552_4454,Ӈамгэ тарем’ паё” нултамбидо’?
https://vk.com/wall-147614552_4449,"В пятницу зале заседания Законодательного Собрания ЯНАО прошел круглый стол на тему: ""Развитие национальных СМИ ЯНАО"". Организатором выступила Ассоциация КМНС ""Ямал-потомкам!"" В работе заседания приняли участие не только журналисты, но и ветераны этой отрасли, языковые активисты, общественники, представители департамента по делам КМНС. Более подробно об этом в ближайщем номере [club147614552|Няръяна Нгэрм - старейшая газета Ямала]"
https://vk.com/wall-147614552_4445,"1 мая, 100-летие со дня рождения заслуженного учителя Анны Яковлевны Пантелеевой  Дюԓ пота кадя Чуки диԓихина Анна Пантелеева (Айваседо) дюԓ пота кадяш. Анна Яковлевна нешади” поӈкат неԓьчей нашки” тохоԓампюта. Пуровский районхана шита шаӈкмян тэмс нешаӈ чедимяӈаш. Хампԓяӈк дю” шеэв по” ӈашки” тохоԓампёш мансԓаӈаш, чет᾿ дю” шича помта Таԓкахай школа-интернатхана мансԓаш матаӈаташ. Таӈок по” дямпны ӈука ӈашки” ватаӈаш, тохоԓаӈаш. Анна Пантелеева в 1922 дяԓяманымай. Нюча ӈаймяхананта Анна Яковлевна веԓкԓата Айваседо (Ӈайвашата) ӈаймай. Нешахайта немяхайта Выԓангой чекуна Самбуԓкаӈ няна выӈкна диԓимэхэӈ’, каԓиташ, ты” падеԓьш мансԓаштомэхеӈ᾿. Анна ыдята Ляд тадямэмай, шича апата -Мария и Александра. Пыта мятуӈ чеԓхаты пиԓи нючатуӈ ӈаймай. Шича по᾿та ӈаймяхана нешатуӈ тавсуԓта дечахат дякумай, чикиӈ пут ӈай шича поӈ каймяхаты немятуӈ нэԓтомай. Таԓям девакуӈя каймяхатоӈ шичитоӈ ԓуса” тышиняӈ деваку” ӈашки” мэвшат мят’ ӈайтаптамай”. Таняна мэш не ӈашкиуде” дяԓи”тахана ыдямтуӈ ӈэташтомай”. Шан по” каймяхат ыдятуӈ Ляд шичитоӈ детдомхат косыдямай. Ӈаԓмахатата Анна апахадюта тохоԓкума Хаԓяӈкаԓтыхина ӈайта училищан им. Зверева мансдяӈ дет тохоԓкош чепьмай. В 1938 похона профессита няаммахатата Анна Яковлевна Таԓкан мансԓаманта мэт томай. Таньдёԓьшкана мат’дяӈкня пота ӈаймай. Неԓьчеэй мансԓаш чепьмахананта шита чикиминханта выӈкна диԓина” ӈашки” школан ӈомтапёш ӈайтамтамай. Таньдёԓьшкана нешаӈи” нитоӈ тохоԓко миман ништомытуӈ хас, маньштомай”: тохоԓкома ӈамэн таԓа. Нешаӈ ватам чедимянаханта нюча ӈашки” тохоԓампюта ӈяш шита мансԓаш няаммай”. Школатоӈ семилетний’ ӈаймай, дяхаӈ ԓаӈк ниня нумай. Тохоԓко мэта мятоӈ пяха”на чудипёта кэԓхат дячамташтомытуӈ. Пятоӈ каԓитуӈ школахана мансԓанна”, тохоԓкота” ӈашки” няш, лав᾿ канхана тэйваштомай”. В 1939 похона мыԓичуӈ няна Анна нэԓм чеԓ нешаӈк тонԓюта институтан Ленинградхана ӈайта тохоԓко чепьмай. Тадяна шича поӈ тохоԓкумахата Яр-Салехана ӈайта школа-интернатан нешади” ӈашки” падеԓьш мансԓаманта мэт ӈайтаптамытуӈ. Чикиӈ пут няхаԓ по” каймяхаты Ныдахана ӈайта семилетний’ школан мансԓаш чепьмай. Таньдёԓьшкана ԓусаӈ ватам хомана чедимяна нешаде” таньше каԓту” та᾿амна веԓвы” ӈайтапташтомытуӈ, округхана ӈайта школа-интернату” мансдям чуув падиԓмантуӈ мэты”. Анна Яковлевна пимшата, дёԓьше чиԓьний не ӈаймай. Таԓям в 1945 похона шита дямалана комсомолка ӈайтаханта ӈаԓтана” ӈашки” дет тонԓюта Союз молодёжи нимита окружной᾿ комитет” секретарьӈя мэмай. Чикехена ӈуп по᾿ мансԓамай, чикиӈ пут ӈай школан томай. Хайноԓми похо”на шаӈкмян нешаӈ ӈука чок коштомай”. Мансдятуӈ, дилтуӈ неньшаԓ нимай ӈа. Чики похона хомана мансԓаманта де᾿эмня Анна Пантелеева медаль ""За доблестный труд в Великой Отечественной войне"" няаммай. Чикиӈ пут хомана мансдямта минԓеманта де᾿эмня шанат мэмаӈ хома патаԓт камаштомай. Значок᾿ ""Отличник народного просвещения"" няамӈаш, ӈаԓка паԓыӈотаӈ мимы званита ""Заслуженный учитель РСФСР"" тадяӈаш. Медальта ""За доблестный труд"" тадя, орден ""Трудового Красного Знамени"" няӈта миӈаш”. Чикиӈ камна Анна Пантелеева нимы ""Книга Почёта ЯНАО"" нимита патаԓт патмы. Ӈопшеԓы Анна Яковлевна педагогический стажта (57) хампԓяӈк дю” мат᾿ по”. Чет᾿ дю” шича помта Таԓкахай школа-интернатхана мансԓаш матаӈаташ. Таӈок по” дямпны ӈука ӈашки” ватаӈаш, тохоԓаӈаш. Учительтуӈ маныдеш куки” нита” шеԓта ӈашки” тохоԓампюта, падиԓта ӈяш мансԓаш чепьӈаш”. Тохоԓампюмайта неша” маньшту”, дёԓьше чиԓьний, дянаку, ӈашкиуди” хомаӈ падиԓта учителяш, таԓям четаӈ Таԓкахай школа - интернатхана шита хомана шоньшахана вивхаԓьшту”. Понантоӈ школахантоӈ таԓьша хома шеԓтуӈ тадяӈаймай, 1 майхана демонстрацихина мэмахатоӈ чупей” Анна Яковлевнаӈ мят᾿ кяштомай”, учительтуӈ дяԓяманысомата дяԓяхана поздравиймантуӈ мэты”. Анна Яковлевна шича дю” мат᾿ поӈ чена нэԓтуш. 30 апрельхана 1998 похона Пуровский᾿ районхана куптаӈ мансԓамы неԓьчеэй учительна де᾿эмня Таԓкахана мемориальной доскам шеԓтаӈаш”. Чики каԓтыхина Анна Пантелеева нимна ӈуп улицам нимчиӈаш”. Чуки похона Анна Яковлевна дюԓ пота каймыӈыдишь. Четаӈ неԓьчеэй учительтоӈ Пуровский᾿ районхана диԓина” неша” пон хома шоньшахана вивхаԓьштутуӈ. Лариса Айваседо патмы, шат᾿ миԓ Александр Пантелеев тамы"
https://vk.com/wall-147614552_4443,Весенняя зарисовка из тундры👍👇
https://vk.com/wall-147614552_4438,"Вадамдо’ па’’мя хардарев’ мэ’’ӈадо’ Ямална’’ тиӈгывна хуркари пирдырма’’ танясеты’’. Ханяӈына’’ ныхыдо’ хорпи’’, ӈанина’’ мел’’мана сэдвыдо’, мимбавыдо’ манэ’’лабтамби’’, манзаидо’ тяхасовна минрена’’ сямянхат ва’’лёймдо’ тэрабасеты’’. Ӈэрм’ тер’’ серо тидхалембада Департамент ӈопой ненадорка конкурсм’ паднана ненэцие’’ е’’эмня сертаби. Мале сян по’’ ямбан’ ненэця’’ таня’ падаркана падвы манзаидо’ ӈэдабтамби’’. П.Е.Салтыков’, Л.В.Лапцуй', С.И.Ириков’ нюбе мэта конкурсхана илебей ненэця’’ ӈармы нито’ ядхана мэсеты’’. Падыбадидо’ мал’ техэ малханандо’ ӈэрм’ тер’’ ила’ нямна ӈа’’. Няхар’’ тэнз’’ ненэцие’’ поӈгад няхар’’ нямдо’ ненадумдасеты’’. Ямална’’ ерв е’’эмняндо’ самляӈг ю’’ ёнарм’ ӈадимдемби. Тюку по’ хаби’’ вадавна паднавэхэт Сязи Антонина Егоровнам’ нерня’ хэвы. Тасу’ хаби’’ поӈгад Зоя Карсавина манзая сава ӈэвы. Ненэй вадавна ӈэвы’’ тет манзаи’’ поӈгад Анагуричи Никита Александрович’ падвым’ ненадумдавы’’. Ӈарка сайнорома’ по’’ мальӈгы яна’’ илам’ ваде’’мы. Ярцанги’ тер’’ тамальӈгана ӈани нито’ сер’ ӈоб’’ ныхым’ мэць манзаравы’’. Нюдя ӈацекэхэрт небянато’, иринато’ пирувна таӈгм’ нивы’’ хомбю’’. Сэхэ’’ похо’’на ӈавар’’ маӈг ӈэвы, сэрад’’ по’’ ӈока ненэця’ индм’ ханавы’’. Ӈарка Победа’ яля’ няю’ нюдя хасава ӈацекэця’’и ехэрабта ӈод’’ ӈарка таром’ ха’’авравы. «Падвы манзаяханани ӈэрм’ тер’’ нина’’ илам’ ваде’’ӈадм’, саю’’ мардамба ӈобтикы таравы’’. Ныхыдо’ нись сяй’’ пи, ялэ манзаравы’’, ханевы’’, ёрмы’’. Недво’’мыдо’ мал’ фронт’ няю’ ӈэдабтамбавыдо’», - Никита Анагуричи лахана. Тикы конкурс паднана ненэцие’’ е’’эмня ёльце тара. Тарем’ едэй нюбе намдорӈава’’. Пыдо’ вадава’’ нерня’ минре’’. Иринана’’ невхы илам’ сахарамбава’ няю’ нядаӈгурӈа’’.  автор: Н.Окотэтто’ падвы"
https://vk.com/wall-147614552_4426,"Первая песня!  У [id362687660|Ильи Сэротэтто] вышли первые песни на цифровых платформах в рамках реализации проекта [club208389547|Сё’ мэти» мя» («Дом поющих голосов»].  Первая песня уже сегодня доступна на площадках ВК и ТТ. «Мурси Хороля» в исполнении Окотэтто Марии можно прослушать. Песня о странствующих в лодке, о том, как сказитель восхваляет своего напарника Мурси Хороля. В процессе обработки и саунд-дизайна композиции авторы постарались передать атмосферу происходящего, в прикрепленной аудиозаписи можно услышать отрывок композиции. Так же их можно найти и на других платформах. Фирменная обложка, стиль подчеркивает, что песни изданы лейблом SyoMetiMya Prod. Илья выиграл грант в размере 280 тысяч рублей на реализацию проекта «Се' мэти"" мя""» на форуме ""Российский Север"". На эти деньги Илья Владимирович приобрел необходимую аппаратуру. Так же дополнительные средства он выиграл на «Ямальских молодежных инициативах», в региональном конкурсе грантов по поддержке молодёжи на Ямале. Там выиграл  дополнительно ещё 100 000 тысяч рублей. Помещение под студию  предоставил МБУ «Дом молодежи» г. Надым."
https://vk.com/wall-147614552_4421,Ты ӈамгэм’ ӈамда?
https://vk.com/wall-147614552_4417,"Для кого мы работаем и выпускаем газету, не сидит в теплом кабинете, в кожаном кресле, не живет в кирпичном доме, он находится от нас далеко, мы можем его найти только в далекой тундре, за несколько сот километров от окружной столицы. Поэтому чтобы написать о нем мы стараемся выезжать к нему в стойбище, в чум, балок, рыбацкие станы хотя бы раз в год, пользуясь всеми возможными видами транспорта. Даже свой отпуск мы используем для того, чтобы по общаться с ним, узнать о его жизни, послушать его исконную ненецкую речь. Хотя он не жалуется на жизнь, привык, что все зависит только от него самого, от его труда. И вот недавно мы вернулись из такой далекой поездки Тазовского района, самой далёкой Гыданской тундры. Встретились с оленеводами Таймыра, жили с ними в балке, ездили за тальником, с хозяйками занимались повседневными хлопотами, побывали на дне оленевода в поселке Носок, где издревле встречаются оленеводы Гыдана и Таймыра. В тех краях все еще белым - бело, нет никаких признаков весны, кроме солнца, которое иногда после пурги показывается на несколько часов, затем наступает опять белоснежная мгла, но оленевод спокоен, великий Нум сам решит, когда появиться первым проталинам на этой бескрайней тундре, всему своё время… И все это в ближайших выпусках газеты [club147614552|Няръяна Нгэрм - старейшая газета Ямала]"
https://vk.com/wall-147614552_4409,"Акция «Подари книгу « Няръяна Нгэрм»»продолжается. Наша библиотека пополнилась новыми экземплярами, которые подарили нам из Носковской школы Долгано-Ненецкого района Красноярского края. Большое спасибо, директору школы Виктории Ивановне Земцовой, которая поделилась раритетными экземплярами."
https://vk.com/wall-147614552_4404,
https://vk.com/wall-147614552_4402,"Ещё одна победительница викторины «19 шагов до «Няръяна Нгэрм» - [id145485528|Анна Сэротэтто], приз вручили депутат Законодательного Собрания ЯНАО [id385757382|Эдуард Яунгад] и Заместитель главного редактора [id399827943|Галина Кинчина]. Так же отвечаем на один из вопросов викторины: Сколько стоила газета в 1972 году? - 1 копейка! Этот факт был опубликован в одном из номеров газеты.  Благодарим всех за участие в викторине!"
https://vk.com/wall-147614552_4398,"✨Яля᾽ няри᾽ сырӈаˮ ✨  Надым маркана манзарана «Ямал-нюˮнаˮ я!» Ассоциация᾽ отделение няхарˮ иры᾽ ямбан᾽ сертавэдо᾽ ӈока. Нермбэртядо᾽ – Вера Павловна Окотэтто. Ӈани нитаˮ тотрев᾽ таӈгм᾽ ни хомбюˮ.  Ӈэрм᾽ яндо᾽ терˮ ненэцие нядабиˮ. Ӈобˮ иӈудм᾽ мэць манзараˮ. Ненэй ненэциеˮ иˮ ядэрабцо, тарабцо ервахаˮ тэволаˮ. Харто᾽ ныхыто᾽ пирˮ серо харто᾽ тасламбидо᾽. Вера Павловнам᾽ лахана няˮӈавась, серото᾽ нямна вадада тарця: - Ассоциация᾽ терˮ ӈобт᾽ тэворма᾽ мальӈгана мань хардахаˮна илена ӈэрм᾽ терˮ нямна лаханадамзь. Сидто᾽ ӈобтикы мюсертаӈэ тасламба табедадамзь. Ӈэвахы Ассоциациянаˮ ӈудандана тикы серм᾽ тадри᾽ тидхалевандаӈэ вадеˮӈадась. - Ты пэртиˮ ялэ мэць районнаˮ тиӈгывна ӈэдалёрӈаваць. Нерде᾽ Нядаӈгардахана сянакова᾽ ялэ мэˮӈаваць. Тюку по᾽ ӈацекыˮ ӈарка нито᾽ сер᾽ ӈани᾽ сянакурӈаць. Маняˮ сидто᾽ тидхалембиваць. «Кочевая семья» конкурсхана Анагуричи еркарм᾽ мэтаˮ Еръяха᾽ терˮ Ассоциацияхаданаˮ пирдырӈаць. Ӈани нито᾽ сер᾽ хуркари теневабцудо᾽ ӈадимдембиць. Тев᾽ ёльцяӈгана манзаява” ӈока ӈэсеты. Тюку по᾽ Ӈыд’ тер манэ”манзь ядэрӈаваць. Хуркари” ерво” нядмяць ты’ пэрти” ялям’ таняна савовна мэ”ӈадонзь. Мел᾽ неˮ таняна сяхаринда ӈока ӈэсетыˮ. Неˮ, хасаваˮ, ӈацекыˮ ембдярˮ ӈулиˮ паскойˮ. Ассоциацияхад ӈацекыˮ паны, мальци ненадумдаваць. Нерня’ хаˮамвэхэт хибяхарт ӈуда’ терсипой нись хаю”. Ярколанаˮ, хано санарпадаˮ, мел’ не”, мал” сава мядонзэй ня”маць. Ассоциациява” хуркари тарана ӈуда’ тер” ӈадимдембись. Еръяхан᾽ ӈобтикы ты пэртиˮ яляхана ӈэдалёрӈаваць. Вындерˮ нинаˮ ядабтамбиваць. Ханяри᾽ ӈэдалёрпанаˮ сиднаˮ Нядаӈгарад᾽ культура᾽ мякана манзаранаˮ нядабасетыˮ. Ненэцие сёхонато᾽, тарабцохонато᾽ маябтамбасетыˮ. Тарем᾽ ӈоб᾽ сер᾽ нина” илам’ савумдамба вареваˮ мэˮӈаваˮ.  ✨✨✨✨✨✨✨✨✨✨✨✨✨"
https://vk.com/wall-147614552_4378,
https://vk.com/wall-147614552_4377,"✨✨✨Нэлли Тэсида получила приз 🎁 за оригинальный девиз из рук главного редактора ""Няръяна Нгэрм"". 👏👏👏👏👏Благодарим за участие!!!✨✨✨✨"
https://vk.com/wall-147614552_4375,"✨✨✨Ненэй ненэця”, паднада”.✍️✍️✍️✍️✍️ ✨✨✨✨✨Падвыда” няна"" ӈэдарамба ӈани’ пиръяда”.✍️✍️✍️✍️✍️✍️"
https://vk.com/wall-147614552_4370,"Яр-Саляхана ӈэвы ты пэртиˮ сянакова᾽ ялямʼ тензебтехэваˮ, манэˮкаваˮ. Янаˮ ӈардавна хусувэй ӈэсыхына мэбетаˮ, меретаˮ, сатаˮ ненэцяˮ илеˮ!"
https://vk.com/wall-147614552_4350,"Поздравили с днем Ямальских средств массовой информации легенду Ямальской журналистики Яунгад Хабэчу Хываревича! 🥳 Как всегда - искромётный юмор, оптимиз, энергия, улыбка, - все то, что он так щедро дарит людям.  Всех помнит, передает слова поздравления с праздником!  Хабэча Хываревич 40 лет отдал журналистике, нет в тундре людей, кто бы его не знал!  Так же передали свежие номера газеты ""Няръяна Ӈэрм!""  Оценил работу, похвалил! Попили чаю, пообщались, рассказал несколько интересных историй из жизни!"
https://vk.com/wall-147614552_4346,"Тюку яля Ямалхана юн минрена ненэцие"""" е""эмня' таславы- день ямальских СМИ. Теняна мань ВГТРК ""Ямал"" няна ханнадамзь. ""Недарма"" сехэрэвна мани' Галина Ядны ня нэдалынинзь. Юн вада ненэцие"" илангана нули"" нив' тара. Вынгы яхана ненэй мякана илена ненэця"" яна сяр"" ниня минда серкад нани теневаван"" харва ним"". Неновавна невхы илангана, хуркари тарця мутра янгонисям. Тиканда, мани' лахареми' тарця сер нямна нась. Ненэй вадавна юн минрева манзая ханзер нерня мимы. Пили нерде луца вадавна нэда газета надимы. Нерде ""Рыбак"" нюмда нэвы, тикы' пуд ""Няръяна Нэрм"", таддикыхад пуна ""Красный Север""м нюбилась. Ненэй вадавна газета надиберць пямахаданда редакторнэ Иван Истомин тарась. Пыда нысма тэнзм мэнась. Ненэця' вадам' сававна  теневадась, паднась, газета манзаям нерня пон минредась. Нани ноб газетахана манзаравы Иван Юганпелик. Тикы пуд Леонид Лапцуй, Хабэця Яунгад, Галина Тахоля, тикы ненэця"" газета нэвахана мэць. Танок по ямбан паднавы"" нокаць. Тикы хавна радиохана  пэрмы манзам' ваденадамзь"
https://vk.com/wall-147614552_4334,"А мы подвели итоги! 🌟Всех поздравляем с днём рождения первой газеты Ямала - ""Няръяна Нгэрм"" и днём Ямальских СМИ⚡️ Итоги викторины ""19 шагов до ""Няръяна Нгэрм"":  🥇1 место Тусида Светлана 🥈2 место Сэротэтто Анна 🥉3 место Алексеева Александра  И приз за оригинальный девиз: 🏆Тэсида Нелли.  Победители 🏅получат призы, а ответы на викторину будут опубликованы в официальной группе ""Няръяна Нгэрм""!  Главный приз смарт-колонка ""Маруся"" была вручена нашему победителю Светлане Тусида и её дочке Марусе депутататом Законодательного Собрания ЯНАО Яунгад Эдуардом Хабэчевичем!  Всего в викторине поучаствовали 35 человек! Вопросы, как отметили многие, были очень интересными и познавательными, некоторые сложными!  Поздравляем и благодарим всех за участие в викторине!  Самые лучшие слоганы опубликуем в газете ""Нярьяна Нгэрм""!  #nnyanao91 #nnyanao"
https://vk.com/wall-147614552_4327,"Ты пэрма  Явм᾽ мадабиˮ  Нумда нарэйма, ӈэрм᾽ терˮ нинаˮ ямдана пядо᾽. Тюку по᾽ нарада саць мере, варёкоцяˮ мале ӈадимяˮ. Нюртей тиртяˮ тоˮ. Ӈэрм᾽ яхананаˮ сата мерцяˮ ӈадимяˮ. Тад нерня᾽ ибемда. Ямальской районхана Максим Салиндер мята терˮ ня᾽ харто илеˮ. Тыдо᾽ пэрӈаˮ. Тюку по᾽ Нори᾽ хэвхана мэвыць. Тыто᾽ я сава ӈэвы. «Ханяӈэхэна манзетыдм᾽, тюкона хаёвы ӈэбнаˮ сава ӈэдакы. Тедахав ты ниць иры᾽ това᾽ нерня᾽ ямдана пяӈгуваˮ. Харˮнаˮ тарем᾽ хусувэй по᾽ ямданасетываˮ. Надым хардахад ӈаврандаваць. Ӈавранаˮ пел мале яв᾽ тяха᾽ ханэйнаць. Мядырмахананаˮ ӈаˮ. Нарэй сыра᾽ нимня ханонаˮ буранахаˮна ханабцунаˮ. Явм᾽ мадава мале ӈарка ӈынив. Идˮ ӈадимяˮ, варёкоцяˮ нимня ханяӈэхэна хэсетываˮ», - тарем᾽ Максим Салиндер тасалкурӈа. Приуральской район᾽ терˮ ӈани᾽ ӈарка яв᾽ хэван᾽ миӈаˮ. Салехарад᾽ хэвхана мале сарён᾽ еребермыˮ. Тецьдаˮ тутаˮ, тадхав ямданаӈгуˮ. Сававна теневана няваˮ Лаптандер Леонид Ильич мале тэхэнатаˮ яв᾽ няку᾽ тэввыць. Тедари᾽ Аксарка-Салехард᾽ сехэры нядандо᾽ хахаи. Пудана серодо᾽ таслаˮмахадандо᾽ явм мадаӈгуˮ. «Маняˮ мале нюртей мюсеваваˮ мэˮӈаваць. Тынаˮ хэвадо᾽ саваˮ, яваˮ нядэй. Хардахад саць хэвняна ниваць мыˮ. Нянанаˮ сехэры хахая ӈэбата ёльце сава. Мале ӈаврандаваць. Тарана ӈамгэринаˮ тэмдэйнаць. Тадтикавахад етри᾽ нерня᾽ минднивамˮ, ӈэрм᾽ яханаˮ тэваӈгунаˮ, ӈарка хада пэн нултаӈгуваˮ. Таняна та᾽ мэта яваˮ ӈа», - тарем᾽ Хаська Лаптандер мась. Бригадахаˮна мэнаˮ ӈани᾽ ямданаˮ. Сюнай-Салян᾽ ты пэртяˮ тэворӈаˮ. Таняна недармадо᾽ ӈа. Сянхав яля᾽ ямбан᾽харад᾽ хэвхана мэӈгуˮ. Нерня᾽ хэвандо᾽ нерня᾽ Яр-Саля хардахана тамна бензиндамдо᾽, ӈаврадамдо᾽ тэмдаӈгуˮ, падродо᾽ сертаӈгуˮ. Ханяӈыˮ ӈацекыдо᾽ мале интернатхад ханлаˮ. Ӈэрм᾽ тер ӈацекынаˮ нара᾽ меркурка ӈэдарамбидо᾽. Ӈэсыˮ ӈыхы ян᾽ хэвандаˮ ӈынимˮ. Ӈадьбята интернатхана манзаранаˮ тикым᾽ тасламба пуня ниˮ ӈэсетуˮ. Хусувэй по᾽ сян юрˮ ӈэдалавам᾽ хаесетыˮ. Сыра᾽ нимня ханˮ тэри хайнаˮ. Ӈадьбянда сывы᾽ сидя нибтя няхарˮ тым᾽ подерпасетыˮ. Нара᾽ я᾽ нимня ӈэдалёва - саӈговоӈа, ханяримна хэва᾽ пирˮ ни ӈэсетуˮ: лахацяˮамна, нюлкаˮамна, идеˮ помна. Ханяӈыˮ тыдо᾽ ӈокамдамбидо᾽, сибёӈэ сертабидо᾽. Теда᾽ ӈодˮ ты пэртинаˮ ӈани᾽ тарем᾽ сертавэдонзь.   Сидяӈг А.Салиндер᾽ ӈэдабтавыˮ"
https://vk.com/wall-147614552_4323,"Явм᾽ мадабиˮ  Нумда нарэйма, ӈэрм᾽ терˮ нинаˮ ямдана пядо᾽. Тюку по᾽ нарада саць мере, варёкоцяˮ мале ӈадимяˮ. Нюртей тиртяˮ тоˮ. Ӈэрм᾽ яхананаˮ сата мерцяˮ ӈадимяˮ. Тад нерня᾽ ибемда. Ямальской районхана Максим Салиндер мята терˮ ня᾽ харто илеˮ. Тыдо᾽ пэрӈаˮ. Тюку по᾽ Нори᾽ хэвхана мэвыць. Тыто᾽ я сава ӈэвы. «Ханяӈэхэна манзетыдм᾽, тюкона хаёвы ӈэбнаˮ сава ӈэдакы. Тедахав ты ниць иры᾽ това᾽ нерня᾽ ямдана пяӈгуваˮ. Харˮнаˮ тарем᾽ хусувэй по᾽ ямданасетываˮ. Надым хардахад ӈаврандаваць. Ӈавранаˮ пел мале яв᾽ тяха᾽ ханэйнаць. Мядырмахананаˮ ӈаˮ. Нарэй сыра᾽ нимня ханонаˮ буранахаˮна ханабцунаˮ. Явм᾽ мадава мале ӈарка ӈынив. Идˮ ӈадимяˮ, варёкоцяˮ нимня ханяӈэхэна хэсетываˮ», - тарем᾽ Максим Салиндер тасалкурӈа. Приуральской район᾽ терˮ ӈани᾽ ӈарка яв᾽ хэван᾽ миӈаˮ. Салехарад᾽ хэвхана мале сарён᾽ еребермыˮ. Тецьдаˮ тутаˮ, тадхав ямданаӈгуˮ. Сававна теневана няваˮ Лаптандер Леонид Ильич мале тэхэнатаˮ яв᾽ няку᾽ тэввыць. Тедари᾽ Аксарка-Салехард᾽ сехэры нядандо᾽ хахаи. Пудана серодо᾽ таслаˮмахадандо᾽ явм мадаӈгуˮ. «Маняˮ мале нюртей мюсеваваˮ мэˮӈаваць. Тынаˮ хэвадо᾽ саваˮ, яваˮ нядэй. Хардахад саць хэвняна ниваць мыˮ. Нянанаˮ сехэры хахая ӈэбата ёльце сава. Мале ӈаврандаваць. Тарана ӈамгэринаˮ тэмдэйнаць. Тадтикавахад етри᾽ нерня᾽ минднивамˮ, ӈэрм᾽ яханаˮ тэваӈгунаˮ, ӈарка хада пэн нултаӈгуваˮ. Таняна та᾽ мэта яваˮ ӈа», - тарем᾽ Хаська Лаптандер мась. Бригадахаˮна мэнаˮ ӈани᾽ ямданаˮ. Сюнай-Салян᾽ ты пэртяˮ тэворӈаˮ. Таняна недармадо᾽ ӈа. Сянхав яля᾽ ямбан᾽харад᾽ хэвхана мэӈгуˮ. Нерня᾽ хэвандо᾽ нерня᾽ Яр-Саля хардахана тамна бензиндамдо᾽, ӈаврадамдо᾽ тэмдаӈгуˮ, падродо᾽ сертаӈгуˮ. Ханяӈыˮ ӈацекыдо᾽ мале интернатхад ханлаˮ. Ӈэрм᾽ тер ӈацекынаˮ нара᾽ меркурка ӈэдарамбидо᾽. Ӈэсыˮ ӈыхы ян᾽ хэвандаˮ ӈынимˮ. Ӈадьбята интернатхана манзаранаˮ тикым᾽ тасламба пуня ниˮ ӈэсетуˮ. Хусувэй по᾽ сян юрˮ ӈэдалавам᾽ хаесетыˮ. Сыра᾽ нимня ханˮ тэри хайнаˮ. Ӈадьбянда сывы᾽ сидя нибтя няхарˮ тым᾽ подерпасетыˮ. Нара᾽ я᾽ нимня ӈэдалёва - саӈговоӈа, ханяримна хэва᾽ пирˮ ни ӈэсетуˮ: лахацяˮамна, нюлкаˮамна, идеˮ помна. Ханяӈыˮ тыдо᾽ ӈокамдамбидо᾽, сибёӈэ сертабидо᾽. Теда᾽ ӈодˮ ты пэртинаˮ ӈани᾽ тарем᾽ сертавэдонзь."
https://vk.com/wall-147614552_4322,"Тёняӈы нинаˮ илʼ😊 Ӈарка яʼ юн 🗞️  ✨60 помдоʼ ядабтаць ✨ 🌞🌞🌞🌞🌞🌞🌞🌞🌞🌞🌞🌞🌞🌞  «Хаяр» - таремʼ нюмдевы ансамбль маняˮ яхананаˮ мале матˮ юˮ поˮ ямбанʼ манзаямда минреда. Ненэциеˮ сёˮ, тарабцоʼ мэта народной ансамбль тюку поʼ сие ниць ирий матумдей яляхана 60 помда ядабтась. «Арктикамʼ» нюбета культурно-деловой центрʼ мякана юбилейной концертада ваерась.  Таӈок поˮ ямбанʼ ӈока хибяриˮ таняна тараць, хыноˮӈаць. Ӈокаювдоʼ ансамбляндоʼ сояˮмаʼ ялямʼ мэˮманзь турӈаць, ихид минда вадидоʼ хэтыбиць, нидоʼ ядэбтась ансамбльхана таравыˮ, хыноˮмыˮ подоʼ тензебтембиць. «Хаяр» Няръяна маркана, Ненэциеˮ округхана 1962 похона манзара пядась. Ненэциеˮ тарабцо харвабтанаˮ,сё мэтаˮ наныˮ, пирибцяˮ ненэциеˮ ансамбльхана ӈэрмʼ терˮ тарабцо ӈадимбемба пядонзь, вокальной группахана хынотидоʼ сё мэˮӈаць. 1962 по – сояˮма пода. Ненэциеˮ ансамбль ӈадимдевэхэʼ, сидя нянэй нехэʼ: Евдокия Соболева - нюртей художественной руководитель, Евдокия Хатанзейской - нюртей хормейстер. Ансамбль ӈадимдембавахана нядаӈговыˮ: Т.Ф. Петрова-Бытова - заслуженной работник РСФСР, Б. И. Данилова - народной артист РСФСР, Анатолий Сядеев - ненэй ненэцьʼ, Ненэциеˮ школа-интернатхана воспитательӈэ манзаравы. Тамальӈгана тарця хибяриˮ ӈэрмʼ янʼ тэворӈаць, ненэциеˮ илʼ ватомʼ торомдамбиць, фольклормʼ маˮламбиць. Пыдоʼ несэй серкана нидоʼ нядабиць. 1975 поход «Хаяр» ансамбль - «Народный ненецкий ансамбль песни и танца» нювмʼ минре. Матʼʼ юʼʼ поʼʼ ямбанʼ масибтевы тарабцодоʼ мале ӈокаˮ, хибярихиʼ тэвравыˮ сёдоʼ тянё ниˮ ӈаˮ. Таӈок поˮ ямбанʼ луцаʼ вадавна манзь – репертуардоʼ сянʼ несэймданавы. Сянʼ юдʼ мян хибяриˮ таняна тараць, хыноˮӈаць. Нюртей ансамбльхана манзара пявыˮ хибяриˮ мале ӈармбэй ненэцяˮ. Ансамбльʼ манзаямʼ нерня минренаˮ ӈодˮ ӈаниʼ несэй хибяриˮ. Теныˮ похоˮна манзаранаˮ, нермʼ пэртядоʼ Галина Шелыгинской, хормейстердоʼ Вероника Талеева, аккомпаниатордоʼ, концертмейстерӈэ таранадоʼ Артём Горбанёв. Тены похоˮна ансамбльхана тет юкад вата ненэцяˮ тараˮ, хыноˮӈаˮ. Поӈгнандоʼ студентˮ, школахана тоходанаˮ ӈацекыˮ, манзаранаˮ хибяриˮ. Малʼ пыдоʼ харвась манзаитоʼ пуд репетицияхаˮ тэворцетыˮ, ивняндоʼ ӈэда сермʼ маймбась нерняʼ минредоʼ. Тедаʼ манэˮлабтамбада манзаяханатоʼ сянʼ юкад вата тарабцодоʼ, сёдоʼ таняˮ. Поӈгнандоʼ невхы ненэциеˮ тарабцоˮ, пуданаˮ похоˮна ӈадимдевыˮ манзаяˮ. Матˮ юˮ поˮ ансамбльʼ терˮ хибяриˮ ӈока концерт хамедаць, хуркариˮ юнета серкана нердесетыˮ. Таӈок поˮ ямбанʼ сюртевы ядоʼ мале ӈока. Программамдоʼ хариˮ яханандоʼ иленаˮ ненэцяӈгˮ тэврамбасетыдоʼ, хуркариˮ фестивалькаˮ тэвормадоʼ танясеты. Ӈаниˮ яˮамна ӈэдалёрцетыˮ. Испанияхана, Францияхана, Норвегияхана иленахартˮ теневыдоʼ. Архангельсканʼ, Москва мартʼ, Санкт-Петербурганʼ, Якутиянʼ ӈэдалёрмыˮ. Яндахат тэвравы наградыдоʼ тянё ниʼʼ ӈаʼʼ. Юбилейной концертадоʼ сава ихина ваерась. Ӈока сейхад минда вади намдаць. Хусувэй таранаˮ, сё мэтаˮ благодарность, грамота няˮмаць. Ӈобʼ нерняʼ, «Хаяр»! Сёхоˮнатаˮ, тарабцохоˮнатаˮ яваˮ савумдамбидаˮ! Юлия Талееваʼ падвы ✍️✍️"
https://vk.com/wall-147614552_4321,"(Лесной диалект ненецкого языка)✍🏻✍🏻✍🏻✍🏻✍🏻 ✨Ваԓныӈ дяԓя✨ ""Ваԓны тоӈа - нума дюпа няӈ шатхаԓтай"" - маньшту” вахандя капеэ”. Ваԓнэ чики капиди” тэмсхана кайвюча халаку. Шиниӈкуна ванԓхана чики халако᾿ нум кяхя᾿не ӈаймай, неӈи”, ӈашкиуди” ԓэтпёта. Таԓям чуки диԓихина кайвюча халаконтуӈ маймаӈ мэты ваԓны дяԓям мэшту”. Чики дяԓяхана ӈопт ӈомшту”, нятуӈ мят мячидёԓьш кяшту”, кайвюча халакуӈ нэԓм дян тэвма дюнь дятынԓаш. Таԓкахана ваԓны дяԓям чуки диԓихина мэӈатоньш. Чики мероприятим᾿ ӈаԓтана ӈашки” шиниӈкуй капиди” дилм дюԓмаӈ тайхана шеԓташтутуӈ. Таняӈ томы” дюньшиԓемаӈ, хыниԓмаӈ мэты шанат тэмс нешаӈк тонԓюта центрхана мансԓанна” вильта праздник’ мэӈаш”. Вахандя капиди” ванԓмана шеԓтамайтуӈ ваԓныӈ де᾿эмня ӈайта сценкам᾿ ӈычимчеӈаш”, шанат ватамана кынуӈаш”, таԓаӈаш”. Ваԓныӈ дяԓяхана неӈи” меԓ дюԓкикана пяха” дяԓяӈ миԓас то᾿оԓха няню” ӈытышту”. Тайня ӈашкиуди таԓьша нянь конӈа, ӈаԓка нета” няӈта манты” – кайвюча халакуӈ тохо”ната минеш тамы. Чикиӈ камна ӈашкиуде” шапяԓчеми” пускохот, пя” мо”увдехет халаконтуӈ пичат мешту”. Ваԓныӈ дяԓян томы” ӈашки” ӈупчики таԓям поӈкнатуӈ мянаԓяш”. Чикиӈ камна праздникхана мэмы” нюӈк᾿ӈаймямтуӈ, мэмямамтуӈ нэхэԓумпёш, хамоԓьш, вяԓкуԓоԓьш конуԓпиш”. Ваԓныӈ дяԓяхана шанкмян нешаӈ тэмс ӈопт ӈомаш”. Праздникан томы” хомана ныптакуш”, куԓкаԓи” конкурсхана” майпёш поӈкнатуӈ мянаԓяш”. Центрхана мансԓанна” маньшту”, ӈаԓтана” ӈашкиуди” хыниԓмаӈ мэт шиниӈкуй шеԓо” ӈычимчемпёштутуӈ.  ✍️Лариса Айваседо патмы. Шат᾿ миԓ Лариса Айваседо таттамы📸"
https://vk.com/wall-147614552_4314,"И так! Призы за участие в нашей замечательной викторине, которая проводится в преддверии 🤩 Дня рождения газеты 🤩 и ко 🥳Дню Ямальских СМИ! 📰📜📖📓🗞 «19 шагов до Нярьяна Ӈэрм»! ❄️  🎁🎁🎁Призы: 🎁🎁🎁  🥇1 место: Умная колонка Mi Smart Speaker с Марусей 🥈2 место: Внешний жёсткий диск WD Elments на 1 ТБ 🥉3 место: Беспроводное зарядное устройство Mi wireless power bank 1000 mAh  ✅И специальный приз за креативный девиз для газеты: 🏅Экшн видеокамера SJCAM4000 Wi-Fi black  📌Условия викторины просты:  1. 🔍Вам необходимо ответить на 19 вопросов;🖊 2. 🤔Придумать девиз для газеты и опубликовать в социальной сети ВК с хэштегом #nnyanao91 (язык: русский, ненецкий). Например, «Пиши, смотри и удивляй - «Няръяна Ӈэрм» читай!», «Ненэй вадавна паднанаˮ, нерняри᾽ сырӈадаˮ!» и др. ✍️  🎁Участники, предоставившие самые лучшие девизы и правильно ответившие на все вопросы, получат призы!💐  ⁉️Вопросы викторины смотреть по ссылке:   ‼️Ответы на вопросы викторины принимаются до 17 апреля 2022 года.  ‼️Результаты викторины будут объявлены 19 апреля.  #nnyanao"
https://vk.com/wall-147614552_4312,"💫Друзья, а мы напоминаем, что у нас идет викторина, посвященная Дню рождения газеты и ""Дню Ямальских СМИ""! 🌟  ❔Вопросы размещены по ссылке:   Викторина проходит при поддержке депутата Законодательного собрания ЯНАО [id385757382|Эдуарда Яунгад] и редакции газеты ""Няръяна Ӈэрм""!"
https://vk.com/wall-147614552_4311,"🚀Нюртей тирма 🚀  Нюртейӈэ тиреˮ тяхамна тиртя ӈанохона Юрий Алексеевич Гагарин хаясь - пыда «Восток» нюбета тиртя ӈанохона тирӈась. Гагарин᾽ нерцю᾽ ӈани᾽ ям᾽ манэсартаˮ хибяриˮ ядэрӈаць. Пыдо᾽ ехэрана явˮмана, пэдараˮамна, ӈамгэхэртасяда яˮамна хэсетыˮ. Ханяӈыˮ полюс няӈэн᾽ сыраˮмана, салабаˮамна ядсетыˮ. Маняˮ Гагаринваˮ яхаданаˮ ӈаˮна, нувоˮ тяхана мэсь. Валакада таняна сибё ӈэвам᾽ хамададась. Тикы сибиць мальӈгана харта космонавт ӈанонда мюня ӈохолюрта, ӈамгэрида ӈодˮ халядарев᾽ ӈохолюртаˮ. Ӈанонда сидерˮ тяхана сэвсяда пэвдя пий. Хаер᾽ хэвхана ӈа, тарем᾽ ӈодˮ саць пэввы. Тикым᾽ сямянхат нюртейӈэ Юрий Алексеевич Гагарин манэˮӈадась. Гагарин ӈани᾽ хибярихиˮ сехэрым᾽ сертась. Тамаляӈгы Совет янаˮ правительство Гагаринан᾽ Советской Союз᾽ Герой᾽ нюмам᾽ миˮӈась. Пыда ӈани᾽ яхат ӈодˮ орденˮ няˮмась.  ✨👨‍🚀Нюртей космонавт ✨🌍🌍 Нумда нарэй ӈэвы. Ханоˮ ниня ӈамдё лаханорӈаваˮ. Лэркабт᾽ нюдяко Миша паромбари мякад тарпыˮ. Ӈаркаˮявана тёрейˮ: - Хибяри тирӈовˮ! Маня яндаˮамна сылынаˮ, валакада сырари хаеркад яберырӈа. Ӈамгэхэртм᾽ нись манэсˮ мят᾽ тюваˮ. Мякана радио ӈаркавна лахана. Радиовна космосан᾽ нюртей хибяри᾽ тивам᾽ намдаваˮ. Тикы советской лётчик ӈэвы, нюртей космонавт. Нюмда Юрий Гагарин.      🚀Нув ӈаном᾽ падтаӈгудм᾽. ✍️  Нув ӈаном᾽ падтаӈгудм᾽, Ӈолепяхана ӈотаӈгув. Нябиюм᾽ хэвдэхэнда Ӈарка нумгым᾽ тебартадм᾽. Пыда таня туворная, Янаˮ нимня няръяя. Таня нумгад нерданаˮ Нумгыданаˮ лэюмгая.  📚«Вы᾽ терко» толаӈго книгахад ханавы 🚀🚀🚀🌏🌍🚀"
https://vk.com/wall-147614552_4309,"❄️ 🥳В преддверии 🤩 Дня рождения газеты 🤩 и ко 🥳Дню Ямальских СМИ 📰📜📖📓🗞редакция газеты «Нярьяна Ӈэрм» при поддержке депутата Законодательного Собрания ЯНАО [id385757382|Яунгад Эдуарда Хабэчевича] проводит викторину «19 шагов до Нярьяна Ӈэрм»! ❄️  📌Условия викторины просты:  1. 🔍Вам необходимо ответить на 19 вопросов;🖊 2. 🤔Придумать девиз для газеты и опубликовать в социальной сети ВК с хэштегом #nnyanao91 (язык: русский, ненецкий). Например, «Пиши, смотри и удивляй - «Няръяна Ӈэрм» читай!», «Ненэй вадавна паднанаˮ, нерняри᾽ сырӈадаˮ!» и др. ✍️  🎁Участники, предоставившие самые лучшие девизы и правильно ответившие на все вопросы, получат призы!💐  ⁉️Вопросы викторины смотреть по ссылке:   ‼️Ответы на вопросы викторины принимаются до 17 апреля 2022 года.  ‼️Результаты викторины будут объявлены 19 апреля.  #nnyanao"
https://vk.com/wall-147614552_4308,"(Лесной диалект ненецкого языка)👇🏻  Шанат кинудю таттамай 🎬🎬🎬🎬🎬📸  Чуки диӆина 19 дяӆяхана Ямал ӈаӆка дяӈ томна - патӆу пытыпёта, телевиденихина, радивахана мансӆани праздник. Ӆуса ватамана ""День ямальских СМИ"". Ямалхананаа чики дяӆям пу тахана мэштутуӈ чуки пон тонӆаши манӆе 25 пуӈ мэӈатуӈ.  Журналистӈе мансӆанаа шанат дюнь дяӆи тахана намташту, тайня округханана диӆина няхана намтмэйтуӈ вачитоӈ хомна тасӆахадя вачаштутун. Чета округна району тахана шанат таньдет мансӆана неша таймэ. Маня Пюӆдяхананаа ӈуп таӆям телекомпанихина «Луч» нимича нешади дет ӈайта редакци тадя. Таняна мансӆанаа шанат пу нешадина ватамана телевизормана мунушту. Лариса Учетовна Айваседо каша няхаӆдю пуӈ таняна мансӆаӈа. Ӈашки ӈаймяхананта понанта выӈкна диӆештомай, хомна пимши ӈяштомай – немямта, нешамта пон нятапёштуш. Немядюм ӈамым падиӆя - чиким ӈуп таӆям падеӆьштуш. Выӈкай дилым Лариса Учетовна чупей чедимяӈата. Ненымана хайтуӆаш нянанта виляштомай, таӆям матдяӈкня похонанта ниӆинта матамы пемат хятмай. Тайня школам хитаӆамахатата тыши няӈ тохоӆко каймай. Шан пуӈ каймяхаты журналистикаӈ дет ӈайта диплом няаммай. Чикиӈ пут телекомпанихина мансӆаши нешадина няӈ тонӆюта редакцихина мансӆаши шанат кинудю, сюжету, программи шеӆташтуш. Таттамыта кинудёта ӈамышей конкурсхана пон хома патаӆт камаштут. Пюӆдяханана диӆина шанат пидици веӆвы, ӆуса, неша нена Ларисам чедимяӈатуӈ. Ӈукадемутоӈ маньшту - Лариса Айваседо хомна чиӆьний неша ни, вив ӈутута журналист. Шанат пу мансӆаманта дямпны шанат ӈаӆка проекту патӈаш, ӈуп проекта нимы - Вадама мэкма, ӈуп таӆям нешади ватаӈ дет тонӆюта. Телевидениӈ камна куӆкаӆи патӆу неша ватамана паташту. Лариса Айваседо маньшту: «Вихиняди нешади няӈ тонӆюта ӈаӆка, хома кинум таттаман хаштут. Няймы ӈайватата шиӆьши ӈука, шанат нешади ӈопт ӈомта таӆа, мансӆана нятай таӆа». Лариса Учетовна мансӆамита пу дямпны шанат нешади телевиденихина мансӆа тохоӆаӈаш. Чета чики нета Ямал ӈаӆка дяна томна мансӆа. Хомна мансӆаманта деэмня Губернаторхат, районна веӆвхат куӆкаӆи патӆу нямашту. Пыта ветеран ЯНАО ӈе – «Заслуженный работник культуры ЯНАО» ӈе тунӆы. Пюӆдяхана мансӆана ӈайши журналистӈе мансӆанаха маман хаӈама: «Шеӆтапётаӆа мансдяӆаа чейна дёльше таӆаӈа. Нинюта канашту – радивамна мунуш, патаӆ пытыпё, кинум шеӆтапё - шоньшаӆа хома ӈядя!»  Андрей Пяк патмы✍🏻✍🏻✍🏻✍🏻✍🏻"
https://vk.com/wall-147614552_4306,"Ензя᾽ юн✉✉✉✉✉  Диксон ӈарка хэбидя пом᾽ мэта  Тыˮ ниць иры᾽ хасаваюдимдей ялям᾽ хусувэй по᾽ ядабтамбиваˮ. Россияхана ӈарка хэбидя яля. Тюку по᾽ районхананаˮ Диксон᾽ харад ӈобтикы хэбидя пом᾽ мэта.  Сидндет юˮ поˮ тяхана фашистˮ армия Диксон хардан᾽ теберць пэяць. Немецˮ армия ям᾽ няд миӈаць. Пыдо᾽ «Адмирал Шеер» нюбета ӈарка ту ӈонохона Карской᾽ яв᾽ мю᾽ тювыˮ. Тикы серˮ 1942 по᾽ хохорэй᾽ ирыхына ӈась. «Адмирал Шеер» нюртейӈэ сехэрэвнанта «Александр Сибиряков» ту ӈаном᾽ ядабтавы. Тикы ту ӈаном᾽ сэйрабтавэда. Немецˮ армия лэркабтˮ Диксон᾽ хардан᾽ тебван᾽ харвавы. Пыдо᾽ Ӈэрм᾽ няӈы ямгы ид᾽ сехэрым᾽ талван харвавыˮ. Маняˮ армияваˮ тарана ӈамгэри янаˮ малан᾽ нись тэврамбюˮ. Пэвсюмя᾽ няна Диксонхана илена ненэцяˮ мале ӈатенавыˮ, таняна тунидо᾽ маˮлахая фашистˮ ту ӈаном᾽ ӈатевыˮ. Сэйвы ту ӈано᾽ «Александр Сибиряков» рациявана таня᾽ крейсер᾽ нямна юнм᾽ ӈэдаравыˮ. Немецˮ армия харадм᾽ енерпа пявы, тикарихина «Революционер» нюбета ту ӈаном᾽ сэйрабтавы. Диксон᾽ терˮ немецˮ ту ӈаном᾽ яхад енерпавэдо. Сайнормы ненэцяˮ яˮавлавыˮ. Немецˮ ту ӈано выдарахая, пуня᾽ хэвы. Тикы ӈарка хэбидя поˮ еˮэмня районхананаˮ теда᾽ хамекурӈаˮ. Школахана тикы сайнорма᾽ нямна мероприятияˮ миӈаˮ. Музейхана экспозиция маˮнэлабтамбиˮ. Падтаӈгова конкурсˮ миӈаˮ. Хохорэйˮ ирыхына Диксонхана «Бой в сердце Арктики. Диксон» видеолекторий ӈэӈгу, таддикад квест «Решающие битвы. Бой в сердце Арктики», сторителлинг «Он любил море». Таймырский музей выставкам᾽ ядэлаӈгу. 27 яляхана торжественной᾽ митингм᾽ мэтаˮ, таддикад концертм᾽ ӈадимдеӈгуˮ. Хусувэй сертаванда манзая вадёдана ӈацекыˮ еˮэмня тидхалыˮ. Невхы сайнорма᾽ ялэ тенебто᾽ тараˮ.  Елена Ямкина᾽ падвы✍🏻✍🏻✍🏻✍🏻✍🏻"
https://vk.com/wall-147614552_4304,"Тёняӈы нинаˮ ил᾽✍🏻  Нюдя яхана нарам᾽ ядабтамбиць☀☀☀☀☀  Нельмин᾽ Саляхана иленаˮ хибяриˮ ӈокаюм пелядо᾽ ненэй ненэцяˮ. Пыдо᾽ мал᾽ хойхана соявыˮ, таняна вадёнавыˮ, ханяӈыдо᾽ таняна тенад манзараˮ. Невхы похот хойхана мюсертаˮ ненэциенаˮ нарэй товам᾽ маймбась ӈатесетыдо᾽. Нарэйӈэ хэсь ялэнаˮ та᾽ няю᾽ сюрхаласетыдˮ. Ил᾽ несэймдараха ӈэсеты.  Варӈэ - вынд᾽ нюртейӈэ турта нув᾽ сармик. Сава юнм᾽ тэврамбадаӈэ толы, хусувэй яляхана хаярэко тюˮури᾽ миӈа, яляда ямбаркаӈэ хантана. Теныˮ похоˮна Нельмин᾽ терˮ нинаˮ Варӈэ᾽ ялям᾽ хэбидя яляӈэ мэцетыдо᾽. Ӈэсыхына иленаˮ ненэцяˮ ныланасетыˮ, нарэй товам᾽ ӈобкана ядабтамбасетыдо᾽. Яндахат товы мядондидо᾽ тосетыˮ, хойхана мюсертаˮ ненэцяˮ хардан᾽ тэхэˮна ӈэдалёсь тэворцетыˮ. Нюдя я᾽ терˮ - нарэйм᾽ сава ихина ядабтамбидо᾽. Хуркариˮ сянакови мэцетыˮ, помнандо᾽ пирдырцетыˮ, ихина сомбой сёˮ яля᾽ ямбан᾽ сосетыˮ. Тюку мэвахана ӈани᾽ тарця серˮ ваерась. Нумда сацьри сава нибˮнанда ӈаˮ ӈодˮ, ненэцяˮ варёмдо᾽ мэць ныланаванзь маˮлэйдаць. Нельмин᾽ Саля᾽ терˮ юбилейной подо᾽ миӈа. Хуркариˮ ихина сомбой серˮ танявандаˮ. Варӈэ᾽ яляхана ӈэсындо᾽ сояˮма᾽ пом᾽ нэдонзь. Ӈэсындо᾽ ервота Николай Марюев᾽ вадавна, нерняна ӈока ихина сомбой мероприятияˮ таняӈгуˮ, ӈока ӈобкана маˮлёдаˮ, ӈобкарт ӈэсыхынандо᾽ иленаˮ ветеранˮ юрвы ниˮ ӈэӈгуˮ. Теда᾽ манзаранидо᾽ сава вади намдаӈгуˮ. Саля᾽ терˮ ныланава᾽ ялямдо᾽ яха᾽ вархана мэˮӈадонзь. Сёётэйˮ, таранаˮ сёхоˮнато᾽, тарабцохоˮнато᾽ нито᾽ сей савумдамбиць. Хынокад хибяриˮ поӈгана конкурс ваерась, инзеленаˮ ӈока несэй сём᾽ намдавыˮ. Нердевы некоцяˮ мядонзэйдамдо᾽ недвоць мякандо᾽ хаяць. Мяд᾽ терˮ еˮэмня «Самая мастеровая семья» нюбета конкурс танясь. Мел᾽ хибяриˮ ӈудахаˮнато᾽ сертавы манзаидо᾽ манэˮлабтамбиць, мирдапидонзь. Хусувэй хибяри ивнянда ӈэда ӈаворидамда таняд тэмдавы. Конкурс манэˮлабтада: сяӈок мел᾽ ненэцяˮ Нюдя яхана илеˮ. Хусувэмдо᾽ мэбетаӈэ нюмдева᾽ пирˮ. Мюсертаˮ ненэцяˮ Варӈэ᾽ ялям᾽ мэˮманзь ӈобтикы тэворӈаць. Тэхэˮна ӈэдалёртаˮ помнандо᾽ пирдырӈаць. Хасаваˮ, неˮ варемдо᾽ мэˮӈаць. По᾽ ямбан᾽ тарця ялян᾽ янамбовна хамекуць. Тыбэртиˮ нитаˮ поӈгана нердевы - Захар Лаптандер, ӈацембой хасавако. «Варк» нюбета семейно-родовой община᾽ тер. Неˮ поӈгана Людмила Талеева яˮавлысь, пыда ӈодˮ «Варк» общинахана мяд᾽ пэртяӈэ манзара, няданда ӈока серˮ переˮ. Тарем᾽ Саля᾽ терˮ ӈарка ялямдо᾽ мэˮӈаць. Хойхана мюсертаˮ ненэцяˮ мякандо᾽ ӈэдалэйдаць. Нерняна тэтнава яляˮ сиддо᾽ ӈатеˮ. Тыˮ ниць ёльць᾽ хахаи. Тикахад яв᾽ няюв пяӈгудо᾽, таняна та᾽ ямбан тыдо᾽ маниеӈгуˮ. Юлия Талеева᾽ падвы☀"
https://vk.com/wall-147614552_4300,Это про нас 👍👇
https://vk.com/wall-147614552_4297,"Ензя᾽ юн «Я᾽ ваˮал» сояˮма᾽ яля🌹🌹🌹🌹🌹 Самляӈг по ӈока, тянё? Тыˮ сапоˮлана иры᾽ 26 яляхана тараниˮ ансамбль «Я᾽ ваˮал» сояˮма᾽ ялямда мэˮӈась. Ансамбльнаˮ самляӈг поданда хаясь. «Я᾽ ваˮал» нюбета ансамбльваˮ Дудинкахана народной творчество᾽ Центрхана 2017 похона ӈадимясь. Тарем᾽ хареˮ индя ядэробцохона Дмитрий Кошкарев нида маˮлэйдась. Илаӈгы хасава культурахана манзара, ненэй ненэциеˮ ила᾽ саирм᾽ нерня᾽ минре. Пыда ӈобт яˮавлада илаӈгы ненэй ненэцяˮ нида маˮлась, ӈэрм᾽ терˮ тарабцо ӈадимдембиˮ. Теда᾽ мале тет юкад вата тарабцодо᾽ таня. Невхы ненэциеˮ тараваˮ, ӈанидо᾽ тандая᾽ хахаяда похоˮна ӈадимдевыдо᾽. Самляӈг поˮ сер᾽ ансамбляндо᾽ терˮ хуркари юнета серкана, концертхана тарасетыˮ. Ӈани яˮамна ӈэдалёрцетыˮ, Россиянаˮ тиӈгы таранаˮ ансамбльˮ поӈгана мале сававна тарабцодо᾽ манэˮлабтэйдонзь. Хареˮ невхы паӈгодо᾽ ӈани᾽ нидо᾽ юрыбюˮ, ты пэртяˮ, халяданиˮ сянакова᾽ яляˮ ӈэбто᾽, харадˮ нямна ӈэдалёрцетыˮ. Сояˮма᾽ яляханандо᾽ концертм᾽ сертаць. Сиддо᾽ ядабтамба сава нидо᾽ ӈобт᾽ маˮлыць. Районхана культура᾽ серо минрена Марина Кокова таранахаˮ сава вади хэтась: «Минрена тарана манзаямдаˮ тамна᾽ тяха᾽ нерня᾽ минрераˮ». Нюдя няхато᾽ сава вади хэтуванзь «Майма» мяд᾽ терˮ турӈаць. Пыдо᾽ сян по᾽ нидо᾽ нядаба ӈобˮ хэвхана нерня᾽ ядаˮ. Ӈарка нидо᾽ илаӈгы ненэцяӈгˮ тарана табеко хэтаць. Хусувэйхандо᾽ ӈуда᾽ терм᾽ миӈаць. «Таймыр» ансамбль᾽ терˮ ӈаркамбой няхатато᾽ сава вади тэвраць. Ансамбль᾽ серо минрена Семён Яптунэ нида ӈобтарем᾽ едэй илаӈгана сава сероˮ няю᾽ табедэйдась, манисяв: «Ӈобˮ пявы манзаямдаˮ нёраˮ я᾽ поӈгана хаебюˮ». Тёняӈы Ямал᾽ няд ӈэда «Вы’ сей» группа видеороликм᾽ няхато᾽ ӈэдабтавыˮ, сояˮма᾽ яляндо᾽ няю᾽ сейхад миндя вади хэтвыˮ. Тикы᾽ хавна ӈани сава нидо᾽ мядонзь турӈаць, сиддо᾽ ядабтамбинзь. Дмитрий Кошкарёв 2021 похона «Комарик из тундры» нюбета грантм᾽ матоӈась. Грант᾽ есь нядмяць Елена Евай᾽ ня᾽ Ямал᾽ няю᾽ ӈэдалёрмэхэ᾽. Едэй ӈавэ тохоламба ядэрӈаханзь. Пыди᾽ невхы ненэй ненэциеˮ лаханако, сё мэць тохолкурӈаханзь. Ӈэрё᾽ няна мядоˮманзь Ямал᾽ няд Татьяна Лар, Елена Уфимцева, таддикад «Вы᾽ сей»᾽ терˮ турӈаць. Пыдо᾽ Носок, Караул харад᾽ нямна ӈэдалёрӈаць, концерт, тохолкуби маˮнэлабтамбиць. Янаˮ терˮ манэˮмы концертамдо᾽, намдавы сёдо᾽, лаханакудо᾽ тамна тензебтембидо᾽. Теда᾽ ансамбльханандо᾽ юкад вата сидя ненэцяˮ тараˮ. Пыдо᾽ тодо еркаро мэˮӈаˮ: Охотин, Яр, Яптунэ, Пальчин, Ямкин, Габышев. Школахана, техникумхана тохолкурӈаˮ. Ӈавнанда ӈарка март᾽ районандо᾽ тиӈгы нюдяко хардахат товыˮ.  Елена Ямкина’ падвы✍🏻✍🏻✍🏻✍🏻✍🏻"
https://vk.com/wall-147614552_4295,"Тёняӈы нинаˮ ил᾽ Ӈарка я᾽ юн Варемдо᾽ мэˮӈаˮ  Сян поˮ тяхана «Рассвет Севера» сельхозкооперативхана тыбэрма᾽ серодо᾽ тоена миӈаць. Тюку яля᾽ таняна манзаранаˮ округнаˮ тыбэртяˮ поӈгана нердеˮ. Тыто᾽ толырˮ вадюданаˮ, хойхана иленаˮ недбидо᾽ ёльцьханандо᾽ няˮмарпидо᾽, тэхэˮна мэнаˮ, мяд᾽ манзаи пэртидо᾽ тэворӈаˮ, ядо᾽ таня. Ненэцяˮ мяд᾽ терсавэй харто᾽ явнандо᾽ мюсерӈаˮ. Хэбидя ялэдо᾽ мэˮманзь Харутан᾽ турцетыˮ. «Ӈэрм᾽ ялумдˮ» тарем᾽ нюмдевы хэбидя ялям᾽ мале тет по᾽ ямбан᾽ тикы кооперативхана манзаранаˮ мэцетыˮ. Тыˮ сапоˮлана ирий пудана яляˮ пиркана Харута ӈэсын᾽ вындерˮ, мюсертаˮ ӈэдалёсь тосетыˮ. Хардахана тыбэртяˮ, мяд᾽ манзаи минрена неˮ, ерводо᾽ ӈобкана маˮлась по᾽ ямбан᾽ минрена серодо᾽ тасламбасетыˮ. Маˮлёвамдо᾽ ёльцесь хэбидя яляхана ныланасетыˮ. Хой᾽ ненэцяˮ поӈганандо᾽ пирдырцетыˮ, тэхэˮна ӈэдалёрцетыˮ, сюрберцетыˮ, хасаваˮ ханоˮ тяха᾽ санарцетыˮ, ярколасетыˮ. Хойхад᾽ товыˮ еˮэмня лавкаˮ манзарасетыˮ. Таняд хусувэй таранадамдо᾽ тэмдабасетыˮ. Хойхана мюсерта мел᾽ неˮ харто᾽ сэдвы манзаидо᾽ конкурсхана манэˮлабтамбасетыˮ. Хусувэй серкана сямянхат мэбетаˮ мядонзэйм᾽ ханасетыˮ. Вындер᾽ ненэцяˮ ӈока ихина сомбой вади намдаць, ханяӈыдо᾽ округнаˮ ервота ӈудахат Почётной грамота, благодарность няˮмаць. Прокопий Валей юкад᾽ вата по᾽ ямбан᾽ «Рассвет Севера» колхозхана манзара. Тикы нерде᾽ «Ямб᾽ то» общинахана мэнась. Яндо᾽ яӈгова᾽ нид ӈарка ян᾽ тэвыдаць. Нядэй якоцян᾽ тыдо᾽ тэврась таняна хаиць. Пыда теда᾽ мале бригадир. - Маняˮ хардахана нисетываˮ мэˮ. Похона ӈопой тэворцетываˮ. Хэбидя яляваˮ тев᾽ ёльцяӈгана мэцетываˮ. Ӈэсынаˮ терˮ пирдырмахана нердесетыˮ, сававна манзаинаˮ пэръянаˮ. Тюку яля᾽ поӈгананаˮ пирдырӈаць, тэхэˮна ӈэдалёрӈаваць. Мань᾽ хусувэй по᾽ турцетыдм᾽. Нябимдей, няхаромдэй ям᾽ сянаковахана ханасетыдм᾽. Нядани᾽ ныхыта ниниˮ нердесетыˮ. Тюку ялям᾽ мадась, хубтахана мяканаˮ пяӈгуваˮ. Тынаˮ ӈатенаˮ, нарэй мадась яв᾽ няюв пяӈгуваˮ. Сырэй някуна пэдара᾽ ян᾽ тэваӈгунаˮ. Тарем᾽ илеваˮ. Надежда Ледкова - мяд᾽ пэртя, сидта лахана няˮӈадамзь: - Тюку по᾽ хэбидя яляханаˮ ёльце ӈока хибяриˮ маˮлыць. Яндахат товыˮ таняць, Няръяна маркад ервˮ, ӈысма᾽ яхад товыˮ хибяриˮ таняць, тикахад сёˮ мэта сеюнаˮ маймбтембиць. Ӈарка ялям᾽ сава ихина мадаваць. Нинаˮ манэˮӈаваˮ, нерня᾽ илеваваˮ таславаць, нянанаˮ тарана ӈаворидаваˮ тэмдаваць, нюнаˮ манэˮӈаваць. Ӈамгэ тамна тара? Илеваваˮ сававна миӈаˮ, тынаˮ сензˮ. Колхознаˮ ервота сава не, ида᾽ нямнанаˮ пилиˮ няркна. Мяканаˮ етри᾽ тэворцеты, ӈопой яхана хасенавам᾽ ехэра. Тюку по᾽ ӈарка ялямдо᾽ ненэцяˮ сава ихина мададонзь. Хойхад сиˮив ӈэсыхыд ненэцяˮ мяд᾽ терсавэй товыць. Ӈокаювдо᾽ илевандо᾽ ямбан᾽ тэхэˮна мэˮ, варемдо᾽ мэць тыдо᾽ мание явнандо᾽ мюсерӈаˮ. Хусувэй серто᾽ ивъер᾽ пэртяˮ. Юлия Талеева᾽ падвы✍🏻"
https://vk.com/wall-147614552_4291,"(лесной диалект ненецкого языка)👍🏻👇🏻 Дечам неԓьчут кош таԓа Няматаԓакуԓма дяԓи” неԓьчуна Таԓкахана ӈайта лекаԓ мякна мансԓанна” лекԓы” нюча каԓтамна дятэԓьшту”, нешади” деч” манымантуӈ мэты. Таньдёԓьшкана ӈука неша” каԓтыхи” тайваштут. Шанако мянаԓванчи” камна, деч”туӈ маныман’ ха᾿те” лекԓы” чупей манэштутуӈ. Манԓе Каԓпюԓкана, Каԓясамэхэна, Ханымейхана канӈаш”, Таԓкан томы” нешади” деч” манысаԓяш”. Шей манысаԓта, хӭм лекаԓ, эндокринолог’, онколог’, ԓат” таттампюта, терапевт’ӈя мансԓанна” – ӈука лекаԓ” дятыԓяш”. Кимя тавсуԓта дечахана канса, чике диспансеризацим’ мэӈаш”. Шейтуӈ деч” манысаԓяш”, ԓатˮтуӈ таттымпиш”. Шоньшантуӈ мюня ӈайта дечтуӈ комантуӈ мэтыˮ УЗИхана манысаԓьтоньш. Лекԓы” маньшту”, ӈамыԓи дечам’ тамна ӈаԓкамана деш’манта неԓьня конӈата, чикехена меԓ хомяхамтанаӈата. Четаӈ куԓкаԓи” вайма”, тавсуԓта” деча” ӈычимшту”. Чуки похона нюча каԓтамна дятэԓьш деты машен’кан мэӈаш”. Чики канхантоӈ шей манысаԓта, ԓат” таттампюта оборудовани” дятыӈԓаӈаш”. Таԓьштуӈ ӈычимахаты таньше купты дя’амна” дятыԓма нянатоӈ неньшаԓӈя кадя. Четаӈ Таԓкахай лекаԓмякна ԓат”дечам манысаԓьш мэта”, шейм таттампютаˮ, шоньшаӈ дечам компютаˮ куԓкаԓи” деты” оборудовании” тадя”. Чикитоӈ понантуӈ мэштомытуӈ тооԓаˮ ниӈаˮ, по”тахана мэп’ ӈотнаӈ нешаӈкна вэйматоӈ дикуˮ. Таньше выӈкна диԓини” деч” манысаԓьши Таԓкахай лекаԓмякна мансԓанна” дю” поӈ чена чепьӈаш. Ӈаԓка нешади” камна ӈашки” каныԓмам манысаԓьшту”. Чики шеԓтоӈ выӈкна мэнахана, куптана ӈайта каԓтыхина” диԓина” нешаӈкна” дёԓьше хома.  Лариса Айваседо патмы, шат миԓ лекаԓ таттамы"
https://vk.com/wall-147614552_4285,"(Лесной диалект ненецкого языка) Таԓьша мя” нешаӈкна хома Няматаԓакуԓма дяԓяхана выӈкат томы” неша”, капи”, вахандя”, ӈысма” мянаԓмантуӈ камна дилтуӈ нямна ӈайта шеԓутуӈ тасԓымпиш”. Чуки похона нешади” дет тасԓёта Советхана мэна”, нешади” дет ӈайта управленихина мансԓанна” няматаԓакуԓма дяԓяхана консультативный᾿ мят᾿ меӈаш”. Чики проектоӈ нешади” нетуӈ нятапёмантуӈ мэт община ""Каневская"" няш шеԓтамайтуӈ. Ӈука неша” чики мяктоӈ чуниԓяш”. Кукят мансдяӈ дет тышиняна тохоԓкота” нитуӈ де᾿эмня ӈайта вачитуӈ тасԓымпиш”. Навэт тотоԓко хитамахататуӈ ӈамэхэт мансдятуӈ комамтуӈ вачаӈаш”, общежитихина диԓимамтуӈ тэмташатуӈ веш” нямна конԓыӈкуш”. Кукиты” окружной᾿ программамна нямаԓпёчитуӈ ӈамыкутуӈ де᾿эмня мунуӈаш”. Чикиӈ камна управленихина мансԓанна”, Советхат мэна” нешаӈки” деты ӈычимы” шеԓу” вачаӈаш”. Чики минхантуӈ ниня тасԓамытуӈ ваче” пытоӈ патаԓт патдятоньш, навэт хомана тасԓамантуӈ мэты. Консультативный᾿ мят᾿ чуниԓта” маньшту”, таньше веԓву” нешаӈкна мунумама хома. Чуки ноптухуты дилма путахана ӈинԓимты, таԓям хомана тасԓавта шеԓ ӈука”. Выӈкат томы” нешаӈи” мансԓама дяԓяхана” веԓву” кабинетмана дятэԓьш ӈудютоӈ дякошту”. Таԓям таԓьша мя” нянантоӈ хома.  Лариса Айваседо патмы, шат᾿ миԓ пыта таттамыта"
https://vk.com/wall-147614552_4284,"Ӈарка я’ юн 🙏🏻 Харто’ ныхыто’ енась илена’’ 👇🏻👍🏻 Округханана’’ тыбэртина’’ Няръяна маркана ма’’лыць. Хаювы ирий’ сидя ю’’ няхаромдэй толыркана округна’’ еркы маркана хойхана мюсерта’’ ненэця’’ VII съезд ваерась. Тюку ялян’ тасла Ненэцие’’ округхана си’’ив юр’’ сидя ю’’ ненэця’’ хойхана мюсерць иле’’. Тыбэртя’’, мяд’ манзаи’’ минрена’’ нисянато’, иринато’ ватом’ нерня’ мэць, тэхэ’’на манзара’’. Варемдо’ мэць явнандо’ мюсерӈа’’. Тарця ма’’лёван’ хусувэй няхар’’ по’’ ваерась ма’’люрцеты’’. Яндахат товы’’ ӈобкана тарана серодо’ тасламби’’. Манзаидо’ сававна минрена ненэця’’ сава вади намдаць. Нерня’ илевам’, тыдо’ пэрмам’ манэ’’сарӈаць. Съездан’ товы’’ хибяри’’ харто’ вадидо’ хэтыбиць, ервха’’ лаханаць. Алексей Ледков, СРО «Нерута» нерм’ пэртя: - Маня’’ общинава’’ яханана’’ нертей ӈадимясь. Юкад вата по’’ ямбан’ хар’’на’’ явнана’’ мюсерӈава’’, тына’’ вадабива’’. Илевава’’ хари’’ нядана’’ пере. Ямдо’ теневана’’, хой’ илм’ харвобтана’’, паӈгудо’ тенена’’ хибяри’’ тюкохона манзара’’. Маня’’ иринана’’, нисянана’’ тэхэ’’на мэнаць. Маня’’ хойхана сояваць, вадывыць, теда’ манзарава’’. Ты – ненэця’ ил’. Тэхэт маня’’ илева’’. Съездхана лахарё’’ ӈокаць. Маси’’, серӈэ ханта’’. Ӈопойм’ хэтаӈгудм’, маня’’ тына’’ ӈамзахана яна’ тер’’ нина’’ ӈавламбива’’, субсидия нядмаӈэ мэ’’ӈава’’. Грант’ падро падыбасетыва’’, таняд ховы есяха’’на таранадава’’ тэмдабасетыва’’. Нисяв’ тарем’ лаханась, хусувэй серкана хари’’ ныхын’ ена тара, тарем’ нерня’ миӈава. Теда’ мань нюхун’ ӈобтикы тарем’ лаханасетыдм’. Ольга Явтысой «Вы’ ту’’» СРО нерм’ пэртя - Маня’’ мяна’’ тер’’ община няхар’’ яӈганя пода. Явнана’’ мюсерць илева’’, тына’’ ӈокадм’ вадабива’’. Вэсакон’ ня’ хэвханани’ хасава нюхуюни’ мэ’’ӈаха’, пыди’ манзаина’’ нерня’ пэрмандаха’. Хусувэй таняна серона’’ хар’’на’’ тасламбина’’. Ӈаврадава’’ тэмдаба Салян’ ӈэдалёрцетыва’’, забойкава’’ таняна мэцетыва’’. Та’ мякнана’’ мядондина’’ ӈока’’ ӈэсеты’’. Не нюв нюта’’ ня’ тосеты’’. Таӈы’ ямбан’ ӈобкана ӈарка мякана илесетыва’’, ӈока манзаи сертабасетыва’’. Ӈарка хибяри’’ поӈгана ӈацекы’’ мэсеты’’, ныхыто’ пирувна нядаӈгосеты’’. Тарем’ ӈэбнанда нив’ тара’’. Тикахана хойхана ил’ таняӈгу. Ӈацекы’’ вадёсь мякана илеван’ харваӈгу’’. Пыдо’ е’’эмняндо’ маня’’ тюку яля’ ма’’лываць. Тамна ӈопой ма’’лёвамдо’ тыбэртина’’ ваера’’. Намдавэдо’, манэ’’мэдо’ ӈокась, ненэця’’ нидо’ манэць маймбиць. Нерняна сиддо’ сейханандо’ лимбяка иландо’ ӈате, тыдо’ ӈатена’’. Хой’ ненэця’’ иландо’ тарця.  Юлия Талеева’ падвы"
https://vk.com/wall-147614552_4280,"Ензя’ тер’’ юн 👍🏻✍🏻👇🏻 Ӈацекы тохоламбада’’ конкурс Ты’’ саполана ирыхына Таймырхана ӈацекы тохоламбада’’ конкурс пэяць. Тикава’’ ООН ӈадимдевы, харе’’ вадина’’ лэтравана’’ е’’эмня минрена ю’’ по’’ ед’ тидхалевы. Тюку по’ ӈэрм’ ӈацекы харто’ вадавнандо’ самляӈг юкад вата ӈацекы тохоламбада’’ тохоламбидо’.  Школаха’’на, садикха’’на, интернатха’’на манзарана’’ теневабцудо’ ӈани нито’ поӈгана хорпаӈгудо’. Пирдырмандо’ няхар’’ номинацияда: школахана ӈацекы тохоламбада’’, садикхана нёлеко ӈацекы харто’ вадахандо’ тохоламбада’’, таддикад интернатхана ӈацекы вадабада’’. Хусувэйдо’ манзаита саирма’’на яӈга номинацияхана тараӈгу. Ӈацекы тохоламбада’’ конкурсхана няхар’’ теневабцом’ мэта’’. Нюртейхана сертабада манзаяндо’ нямна лаханакурта’’, ханзер’’ тикы серто’ минредо’, хурка едэй илека сер’’ ӈацекы тохоламба, вадаба мэ’’ӈа’’. Нябихина манзаидо минревито план падаӈгу’’. Пуданахана падвы тохолкубито пелям’ видеон’ падаӈгудо’. Манзаидо’ жюри таслаӈгуда, няхатата ва’’лёйм’ тэраӈгу. Конкурс’ серо Болина Нина Николаевна минре. Вадавнанда, юкад вата самляӈг хибяри’’ падродо’ конкурсан’ ӈэдабтавы’’. Пирдырман’ тэравы ненэця’’ тарана манзаидо’ сертаби’’. Тикыдо мякадато’ ӈэдарамбидо’. Конкурсдо’ саво’’ иры’ нюртей яляхана ёльцеӈгу. Тарця тарана серм’ районханана’’ тохолкова’ серо минрена Управление няби методической центр ӈадимдевэхэ’. Автор: Елена Ямкина падвы"
https://vk.com/wall-147614552_4276,День оленевода для самых маленьких.
https://vk.com/wall-147614552_4273,"Сё мэти″ мя″ 🎤🎚🎹👍🏻👇🏻 Ненэй ненэця″ хуркари лаханако, сюдбабц, ярабц мэць пирӈа″. Тикахана пыдо′ иламдо′ ваде″ӈа″. Теда′ хой′ няна тарця лахарё мэта сабе яӈгу. Тарем′ ӈод″ илаӈгы ненэциена″ сё ма″ламби″, падыбидо′.  Надым хардахана илебей нява″, Илья Владимирович Сэротэтто небо′ форумхана мэванда мальӈгана невхы сё″, ярабц″, хынабц″ падабаванда няю′ грант′ есь нэкалӈась. «Мань невхы сё, лаханаку хуркари фестивальхана намдорцетын. Та′ ёльцяӈгана пыдо′ мале пон′ хыноцеты″. Инзелеб″, хыноць нерде′ хэтвы вадидо′ ёльцеб″нандо′ мале юрсетын. Теда′ мань саць ямб сё″ мутран′ пад″махадани мале сян ян′ маторпаӈгун, пуна′ музыкальной подложкадамдо′ сертабаӈгудм′. Инзелеб″, сава ӈэӈгу. Тидхале″мяхадани интернетхана ӈадиберта″, хусувэй ненэць′ инзеле пирта», - тарем′ Илья Сэротэтто мась. Теда′ проектамда минреванда сер′ мале сян ненэцяӈгад сёё падвысь. Манзара ня″мыда: Вануйто Вячеслав Яр-Саляхад ӈа, Окотэтто Мария - Сеяха′ тер, Хоротэтто Вера няби Лаптандер Софья ӈобтикы Сеяха выӈгад ӈаха′. Надым′ терхат Нина Анагуричим′ падвысь. Мария Окотэтто «Мурси Хороля» нюбета невхы сём′ хэӈгадтавысь. Илья′ вадавна инзелеб″, мэта сёда ёльце хайна. Сёхонанда ӈано″ нямна лахана, тикыд″ хуркари явна ядэрмы″. Ильяхана лаханакурмана″ мальӈгана, нянда мядо″манзь Евгений Варьевич Худи тось. Ӈобтикы′ мале сян сём′ мэ″ӈась. Тикы нява″ юнда пили″ со. Хуркари″ кинохо″на манэцетыва″, сёётэй, манэ″мы яда ӈока, мэкад иле″ми тене. Тикы′ хавна туроць вадаси″ хыно″мам′ тохоламби″. Илья′ мякана пыда мат″ сём′ падась. Мэ″мы сёда тюку газетахана ӇR.YӇMӇL нядмяць ма″нэць пиръяда″. Илебей ненэциена″ тюку илаӈгана хуркари сава серк″ ена″. Тарця нина″ маниеб″нана″ маймбасетыва″, ня″амнандо′ ӈадиберта сава юн″ газетахана падыбина″. Тюку пова″ ила′ саирм′ лэтрава′ по, ӈадьбята хуркари″ тарця проект″ манзара″. Пыдо′ илм″ нерня′ минре″.  Автор: А. Хасава′ падвы"
https://vk.com/wall-147614552_4271,Тюку яля Салехардахана👇🏻👍🏻
https://vk.com/wall-147614552_4269,Салехардахана👏👍👇
https://vk.com/wall-147614552_4268,"Лесной диалект ненецкого языка👇🏻👍🏻✍🏻 Шича дяԓяӈ мянаԓяш”  Мат᾿ команда”, шича᾿дют ӈок ненэй мя”, дюԓкат ва᾿та тыӈкан”. Таԓкан шанат дяхат мэна” неша” ӈомаш”. Шича дяԓяӈ праздник миндяш. Чуки похона Пуровский районхана выӈкна диԓина” неша”, капи”, вахандя”, ӈысма” няматаԓакуԓьш поӈкнатуӈ мянаԓмантуӈ мэты Таԓкан ӈомаш”. Пуровск’ няӈ ӈайта пуԓ ӈыԓ шича’дют ӈок ненэй мяту” мемай”, шанат ӈамыку” таняӈ туԓьчи” ныптакомаӈ мэты шеԓтамай”. Няматаԓакуԓма дяԓя - нешаӈкна” пиԓи хома праздник’. Чики дяԓяхана куптат ниня манымайтуӈ нетуӈ кошту”, няханатуӈ дёԓимяшошту”. Совхозхана”, общинахана” мансԓана”, Пуровский районхана ӈайта каԓтыхит томы” шича дяԓяӈ поӈкнатоӈ мянаԓяш”. Чуки похона кашаԓи хампԓяӈк дюԓ ӈок неша” мянаԓмантуӈ мэт патмай”. Неԓьчеэй дяԓяхантоӈ нэхэԓумпиш”, шалди” ӈыԓна нюмкупёԓьш нетуӈ конуԓпиш”. Няхаԓ хамхана хамуԓяш”, кану” хамуԓпиш”, вяԓкуԓоԓяш”. Мянаԓта” ненэй паныдётуӈ мэш, мымай пемахана мянаԓяш”, чикехена ӈотнаӈ хомана шанакуш”. Няԓямпаӈк вяԓкуԓоԓьш Каԓпюԓкат мэна Сергей Пяк нэхэԓя. Ӈопумана мянаԓтахат Самбуԓкахат томы Александр Вануйто ӈайвахай местан камай. Няхаԓ хамхана хамуԓтахаты” Каԓпюԓкат мэна Илья Пяк нята чеӈ хамай. Ӈопумана няхаԓ хамхана мянаԓьчи” поӈкты Каԓпюԓкат томы Иван Пяк нэхэԓя. Пыта кану” хамуԓпёш ӈупчики ӈайвахай местам канаӈаш”. Ними кан” нимня хамоԓьш нэхэԓмэ Василий Салиндер, Самбуԓкахат мэна. Шалди” ӈыԓна нюмкупёԓтахат” пиԓи мэмятаӈяш Самбуԓкахат томы Данил Вокуев тонԓаӈа”. Каԓьтуӈ нюмкупёԓмы” поӈкат Таԓкахат мэна Сергей Агичев нэхэԓя. Нэхэԓумпючи” поӈкат шича ӈайвахай местам Таԓкахана диԓина Андрей Вэлло канаӈата. ""Этно-биатлон’"" нимита эстафетам’ пиԓи неԓьня маня” Пуровский районхана Каԓнаткахана мянаԓьш 2019 похона шеԓтаӈаш”. Ԓампахана шуԓьвиԓмантуӈ поӈкна мянаԓта” тыншам ӈятпи”. Матапёмытуӈ шехеԓайтоӈ хампԓяӈк’дёнаԓ метра, чикимтоӈ шичамэмаӈ маташтутоньш”. Ха’та меԓьшахана таньше мянаԓма неньшаԓ ниӈа. Чики эстафетахана шича нешаӈк - Леонид Пяк ними Алексей Агичев ӈайвахай местан каамдихиӈ. Каԓьтуӈ детуӈ мянаԓьчи” поӈкат Сугмуто-Пякутинская общинахат мэна Виталий Мултанов нэхэԓя. Чуки похона няматаԓакуԓма дяԓяхана ӈашки” ӈупчики нэхэмтуӈ, нюӈк ӈаймямтуӈ конуԓпиш”. Кану” хамуԓпиш”, няхаԓ хаамхана хамуԓяш”, нэхэԓумпиш”, вяԓкуԓоԓяш”. Дю” похот няхаԓдяӈкня потуӈ дёԓьшат ӈайта ӈашки” мянаԓяш”. Чики хома шеԓ ӈашкиуди” маймаӈ мэт туризмхана мансԓана Владимир Пяк шеԓтамы. Пыта непоӈ ""Северное многоборье"" нимита проект’ патӈаш. Чикинта де’эмня районна ӈаԓка тэтаӈ мимы вешаханата мянаԓмы” ӈашки” призат тэмтаӈаш. Нимимты дяԓяхана тыӈканхана няматаԓакуԓяш”. Чуки похона дюԓкат ва᾿та ӈупдяӈкня каса” тыӈканхана няматаԓкуԓяш”, хампԓяӈк᾿дю” не”. Мат’ час’ нешаӈи” ӈайтаԓё мянаԓяш”. Ӈопумана ӈайтаԓёта” касами” поӈкты нята неԓьня Дмитрий Агичев тоӈаш. Нехеты” хомана ӈайтаԓёта ӈайши Инна Пяк тонԓаӈа”. Ӈопумана ӈайтаԓёмантуӈ камна ӈуп диԓьшуӈ мансхаԓяш”. Таньше ӈайтаԓёма неньшаԓ ниӈа, ӈука нешади” маныдеши куки тэӈи шехеԓэхэт шуԓхаԓьштут. Хомана ӈайтаԓёмантуӈ мэты неша” тытоӈ неԓьшут видян тохоԓаштутуӈ. Ӈокна ӈайтаԓёчи” поӈкты нята” неԓьня Станислав Айваседо тоӈаш, пыта ӈайвахай каным’ канаӈата. Касами” мянаԓтаны” неӈи” хятмайтуӈ паныдётуӈ ӈычимчемпиш”. Куԓкаԓи” матамэй” паны” тадяӈаш”. Мымай паныдю” камна нойхат’ хятмы” паны” мэта” тадямэӈаш”. Праздникан’ томы” хомана ныптакомаӈ мэты” Таԓкахат мэна” артисты” вильта концерт’ шеԓтаӈаш”, шанат’ кынсу” мэӈаш”, таԓаӈаш”. Ӈашкиуде” ӈалка нетуӈ мянаԓтаны” ӈупчики куԓкаԓи” шанакохона” шанакуш”. Праздниктуӈ хитамахаты тыӈ канхана ӈайтаԓё ӈайвахай местам’ канамы”, шанако мянаԓьш нэхэԓмы” тотуӈ мячисы” ня’амӈаш”. Чики дяԓяхана праздикан томэ” хомана ныптакуш”. Пунчена чейня выӈкнат мэна”, каԓтыхина диԓина” ӈай ӈопт Таԓкан ӈомты”, поӈкнатуӈ мянаԓмантуӈ мэты”.  Лариса Айваседо патмы. Шат’ миԓ Лариса Айваседо, Андрей Пяк таттамы"
https://vk.com/wall-147614552_4258,"В окрестностях Салехарда, в выходные дни между оленеводами частниками Приуралья прошли тренировочные гонки на оленьих упряжках перед главным соревнованиями в окружной столице на призы депутата Законодательного Собрания Эдуарда Яунгад. Для самих тундровиков это возможность выбрать лучших ездовых рогачей для гонок, а гостям полюбоваться зрелищной ездой опытных наездников."
https://vk.com/wall-147614552_4251,"Ензя’ тер’’ юн / / Хой’ тер’’ нядма  Хойхана илена’’ - ты’ пэртя’’ , халядана’’ , ханена’’ лахана мэта ӈавэ ня’’ маӈгу’’ . Тикы’’ - лаханабць’ спутниковой телефон’’ , таддикад ӈэдалёрць мэта навигатор’’ ӈэӈгу’’ . Лаханабцяндо’ тер’’ , сулорць мэ’’ манда пелдо’ таняӈгу’’ , тахаравандо’ ёльцяӈгана ненэця’ харта серта пиртада.  Тарця нядма’’ хой’ няна илена ненэцяӈгана ёльце тара’’ . Ӈока хибя’’ ты’ пэртя’’ хардахад хубта яхана иле’’ . Харад’ терха’’ пыдо’ лаханабць’ мэць ӈадиберӈа’’ . Ӈамгэри сер’ хадкэб’’ , ненэць’ хаӈгулаб’’ , лекар’ тарабата, лаханабцьхана мунм’ ӈэдараӈгу’’ . Дудинкахад ӈани’ ӈэрм’ ненэцие’’ серо минрена’’ , лаханабць’ мэць, хой’ терха’’ ненадо юн’’ ваде’’ӈа’’ . Теда’ тикы манзаям’ хой’ няна илена’’ е’’ эмня ерво’’ хардахана манзарана’’ тидхалембидо’ . Пыдо’ ненэцяӈгат тарана падро ма’’ ламби’’ . Тарця нядмам’ вы’ тер’’ 2008 поход ня’’ марпидо’ . Хэвы похона 124 ненэця’’ тарця нядмам’ хоць. Мэта похона тамна сидя юр’’ пир’’ хибяри’’ тарцям’ ня’’ ма пирта’’ . Хусувэй по’ тикы серк’’ есям’ ӈадимдемби’’ . 👍🏻👇🏻"
https://vk.com/wall-147614552_4248,"Невхы иринато’ ила’ саирм’ нёдана ненэцяӈгаˮна ёльце тарана юн.👍🏻 👇🏻 Кочевники Ямала получат единовременную дополнительную выплату.  Решение принято губернатором Ямала Дмитрием Артюховым сразу после поручения главы государства. Это позволит поддержать коренных северян в сложившейся экономической ситуации.  Мера поддержки предусмотрена для двух категорий граждан. Первая – для пожилых ямальцев (для женщин в возрасте 55 лет и старше, для мужчин – 60 лет и старше); вторая – семьям с детьми в возрасте до 18 лет. Размер каждой выплаты составляет 5 000 рублей.  Обе выплаты будут перечислены в беззаявительном порядке. Выплаты на детей перечислят на лицевой счет одного из родителей или законного представителя, на который перечисляются ежемесячные ""кочевые"" выплаты.  Подробнее на сайте: https://www.yanao.ru/presscenter/news/95421/"
https://vk.com/wall-147614552_4246,"Ӈарка я’ юн👇🏻  Тыбэртина’’ ма’’лёвахана  Тюку ирийна’’ сидя ю’’ няхаромдэй толыркана Няръяна маркана тыбэрти ядабтамбиць. Хойхана мюсерта’’ тыбэртя’’, мяд’ манзаи минрена’’ не’’ сян’ ялян’ мядодо’ хаесь сибимдей съездамдо’ мэ’’ӈаць. Юкад вата кооперативхад, хасую’’ мяд’ тер’’ общинахат, Ненэцие’’ агропромышленной компанияхад делегат’’ манзаито’ нямна лаханакурӈаць.  Пудана похо’’на хойхана илена’’ ненэциена округна’’ ерв’’ нядабидо’. Общинахана манзарана’’ грант падыби’’, есядамдо’ хомби’’, тарця есявна таранадамдо’ тэмдаби’’. Тикахад хусувэй по’’ округва’’ нядмаӈэ субсидия ня’’марпи’’. Тюку по’ тарця нядмидо’ нядэйдонзь. Хусувэй тыбэрма’ серм’ минрена’’ тарця нядмидо’ ӈокамдавы’’. Тикахад округна’’ ӈэвахана мэна, Заполярной район’ ервота, депутат’’ ня ӈобкана ма’’лась нито’ ня’ лаханакурӈаць. Ӈарка ервона’’ харто’ вадидо’ тэвраць, ханзер’’ тыбэрма’ сер’’ яханана’’ тасламба сава ӈэвам’ хэтаць. Хойхад товы’’ ненэця’’ нянандо’ тарана ӈавэдо’ ервха’’ тэврэйдонзь. Съездхана тыбэртя’’ хусувэй тет по’’ ваерась манзарасеты’’. Тодо яхад товы хибяри’’ таняць. Марина Ледкова вэсаконда ня’ хойхана манзараӈаха’, хусувэй серкана вэсакомда нядабасеты. Тюку мэвахана Няръяна март’ нюртей мэвна товысь. - Мань нюртей тарця ма’’лёвахана мэдамзь. Ихинани сава. Яндахат товы’’ нини’’ манэ’’ӈадм’. Ӈамгэм’ съездхад ӈатедамзь? Тэри’’ таремӈгава варева’’ мэць мякнана’’ илева’’, тына’’ маниева’’, нюна’’ хэвханана’’ мэ’’. Илевава’’ вэва ни ӈа’’. Ӈопой саць харвабцоми, ӈани’’ хойхана мюсерта некоци лаханакурць ня’’ман’ харвадамзь. Тэхэна мэна не’’ харто’ лахарюдо’ ни’’им’ таня’’. Нина’’ торомдаӈгува’’, хари’’ манзаина’’ ӈобкана тасламбаӈгува’’. Съездхана хойхана мюсертаӈэ ӈокава’’ ниваць ӈа’’. Тарем’ ӈэб’’нанда ӈод’’ нина’’ манэ’’яна’’. Теда’ мякана ӈэдалаӈгуна’’, манзаина’’ ӈатена’’. Алексей Николаевич Ледков мале ӈахакуд семейно-родовой общинам’ нэсь. Мята тер’’ перенита’’ ня’’ тыдо’ ӈобт’ ма’’лась, харто’ манзаидо’ тасламби’’. Нертей похо’’на тоенаркась. Тедахава мэёвна ӈэто’ нина’’ ну’’. Ханзер’’ манзараӈгува’’, ява’’, тына’’ лэтамбаӈгува’’ тикахад илма’’ переӈгу’’. Теда’ варева’’ мэць яханана’’ илева’’! - Мань хойхана соядамзь, вадыдамзь. Пили’’ тэхэ’’на мэдм’. Маня’’ хойхана ниб’’нана’’ мюсер’’, тэкоцина’’ хурка ӈэӈгу’’? Ирина’’ минревы сер’’ няна’’ тэвравы’’, теда’ маня’’ нядана’’ тына’’ танява пере. Ты’’ яӈгоб’’нанда – ненэй ненэцяӈэ сусаӈгува’’. Тарця иланд’ тэв’’бана’’ вуни’’ тара. Общинахана тына’’ пэрӈава’’, тына’’ толыр’ ӈокамдамбива’’. Тыбэрти’ ма’’лёва манзаямда ёльцедась, ӈока хойхана тарана серо’’ таслаць. Ханзер’’ нерня’ ӈэӈгу? Ил’ манэ’’лабтаӈгуда."
https://vk.com/wall-147614552_4239,Няхар” ненэй не нидоʼ Санкт-Петербург маркана ядабтэйдо’. Пыдо’ таняна ӈэрм’ тер” вади” лэтраваʼ ня”амна ӈарка тасалковахана манзара”.
https://vk.com/wall-147614552_4236,"(Лесной диалект)👇🏻 Куԓкаԓи” матамы” тадя”. Диԓе мэсутатуӈ шаӈкмян ӈамытатоӈ ненэй неша” каԓитуӈ шеԓташту”. Паныдётуӈ, пемитуӈ дюпаӈаймянтуӈ камна дёԓьше меԓьмана пытыԓмы” ӈяшту”. Таньше паным, пемам пытыԓпёма нешаӈ дилхана куптат тадяӈайта шеԓ. Диԓивсуӈ дямпны куԓкаԓи” матамы” ӈычимя”. Шаӈкмян матамы”, пемаӈ, паныӈ патаԓ - тотуӈ нимитуӈ тадя”. Чики падинԓавштоӈ выӈкай дилхат ӈычимы”. Таԓьшам тонԓамам чедимяна ӈука ӈамым каматаны. Неша᾿ неӈи” чупей хайтуԓамам чедимяӈа”, тамна нючаӈяш тохошту”. Ирина Айваседо хайтуԓавшта няхаԓ похонанта ня᾿аммайта, четдяӈкня по’та каймяхаты манԓе пеми” хайтуԓаш чепьмай. Ирина маньшту, матамэхэна паным, пемам пытыԓпёма четы ӈычимы шеԓ ниӈа, нешади” матамы” куптат тадя”. Ней пемаӈ пыдяк мяту᾿удиԓаха. Пыдякихит кайна патаԓта – дяки, мят макутамна чуув минта. Куки неша” таԓьша патаԓдет маньшту: неӈ нётаванта шехеԓы. Ней пемаӈ матак - мят ԓата”. Хома пемаӈяш тонԓюта пема” матамэхэна” пытыԓмы” ӈяшту”, мансԓаш мэта” пема” ӈука патаԓтоӈ дякошту. Ненэй панэм мымкат, нойхат хайташту”. Неӈ, ӈашкиӈ панэ касамаӈ панэн маныши мэкатамна пытыԓмы ӈяшту”. Касамай пема патаԓта, хитыԓта неӈ пемахат ӈинԓи”. Касамай пема” няхаԓ тэмстуӈ- дяԓуты, чеӈкак и кумпалы. Чики пема” ӈопт маныши тотуӈ хитыԓтуӈ. Ӈинԓимана хятмы ӈаймянтуӈ камна патԓотуӈ ӈупчики няхататоӈ ӈинԓи”. «Касамай дяԓуты пемаӈ пыдяк кан᾿ ԓатаԓаха, пыдяканта маԓ -дяӈкшаӈ миԓ тооԓа. Пыдяканта шича кэвмана ӈайта патаԓ -кан᾿ нин, матаката” -кан᾿ ничиԓьшаӈ. Чеӈкак хитыԓ ӈупчики ӈинԓи. Таԓьша пема матамышипёй хятпёта. Чеӈкак пыдя тыӈ топаԓаха. Тэӈи нешаӈ диԓивсохона дилм минԓена, таԓям понанта, неԓьчеэй пемам хятмэ таԓм шеԓтанишата», маньшту Ирина. Нешади” дет тонԓюта центрхана ӈайта отдел краеведенихина мансԓанна матамы” де᾿эмня «Северное узорье» нимита деты рубрикам шеԓтамай”. Куԓка” матамы” тадяӈаймям, кунят ӈычимамтуӈ методистӈя мансԓана Диана Тадибе паташтута, тайня чикимта интернетмана ӈычимчештута. Каԓьта чедимясута, няхатата” намтмайта вачита” хомана ӈопт тасԓахадя паташтута. Таԓям чики рубриката шаӈкмян тэмс нешаӈкна вильӈа, хома. Неша”, вахандя”, капи”, ӈысма” куԓкаԓи матамэй паныдю”, пеми” хайташту”. Тайня чикитоӈ няматаԓакунԓма дяԓяхана”, паныдю” ӈычимчемпюмаӈ дёԓьшкана ӈычимчештутуӈ, куԓкаԓи” неша культуран тонԓюта” фестивальхана” мэштутуӈ. Таԓям четаӈ маньшту таԓьша мэкат, матамэхэна” пытыԓмы” паныдю”, пеми” хайтуԓани” тадямэнаны” нешади” матамы”, неԓьчеэй няна ӈычимантуӈ тооԓа ниптуӈ᾿ӈа ӈотнан, ни диӈкумт.  Лариса Айваседо патмы, шат миԓ пыта таттамыта"
https://vk.com/wall-147614552_4227,"Анна Ламдо падвы . . Вэлк’ хобахат сэдвы Вар’ мадавэр тэри’ хулвона. Мелне сэдавы сэв хамза”ӈадо’. Лимбяка панэмд' сермахаданд', Ни’ иняхана сярмахаданд'- Тэринахаванд' ханзотарка нен, ненадорка нен. Ет' подермы тет хорсе""э Ямб’ тюр малм' ӈатенархари"" Нензаминдяванд' сидяда сэвда ялкабтырӈаха’. Ламбэй нямдода"" пэдара поӈгы пи″ таркараха. Сибю ӈэдалесь’ наро сава ерт’ ӈамдахавабат, Ӈэва’ инямд' ека”махаданд' Тет хорсе″эм' тюр’ малхана масибтебнанд, Недарманд' мюмня ӈэлалаб″нанд', Хой’ надо нимня тирць пендаӈгун'. Сава нянд' пумна ӈэдалариӈгун. Хаерад’ сэв ӈули″ пэсьдаӈгу, Мэтар сеяр ӈули” маймбаӈгу. Ӈарка″я сёр харта хэӈгадаӈгу.  📸 Х. Яунгад тадтавы"
https://vk.com/wall-147614552_4225,Перетягивание палки!
https://vk.com/wall-147614552_4223,В Надыме стартовали 26 соревнования Дня оленевода!
https://vk.com/wall-147614552_4222,VII Всероссийский конгресс оленеводов в г. Ханты - Мансийск.
https://vk.com/wall-147614552_4221,Тэри ты’ сэв.
https://vk.com/wall-147614552_4219,
https://vk.com/wall-147614552_4216,"Без женщины, без хозяйки чума невозможно представить жизнь оленного человека и на Всероссийском конгрессе оленеводов встретились женщины из разных регионов. Я′ сяр′ ниня март иры′ 8 яляхана хэбидя ялям′ ядабтамбива″.Ханярина илебато′ ӈод″ сенз ӈэя. Мято′ тер″ сяхаӈгарт нёя хабтюр″."
https://vk.com/wall-147614552_4212,В г. Ханты-Мансийск начал свою работу IV Всероссийский конгресс Оленеводов. Более подробно об этом в ближайших публикациях.
https://vk.com/wall-147614552_4211,"Сёбар"" ва""лёй Салехардахана ма""лы"", ныхыдо' хорпи""!"
https://vk.com/wall-147614552_4210,"Куԓкаԓитуӈ тадя” (Лесной диалект)  Ӈашкиуди” хомана тохоԓкомаӈ, диԓимаӈ мэты” Каԓпюԓкай садик куԓкаԓи” ӈамыта” тадя”. Таняна ""Росинкахана"" мансԓанна” маньшту”, шаӈкмян хома ӈамэ” ӈашкиуди” дет ӈайты”. Садикан канта” ӈашкиуде” деты мутԓамна” шеԓтамы” мэ᾿эмна” тохоԓкошту”.  Интерактивный᾿ оборудованихина ӈэԓм чеԓ дилыӈ нямна ӈайта ӈамыдю” манысаԓьшту”, куԓкаԓи” вачи” компёшту”. Нешади” диԓивсуӈ дет тонԓюта мятуӈ пен᾿хана, мятукой мятуӈ кявхана куԓкаԓи” выӈкай дилняӈ тасԓёта” ӈамыдётуӈ тадя”. Чикехена ӈашкиуде” нешаӈ шанакохона” шанакошту”, поӈкнантуӈ мянаԓьшту”. Чикиӈ камна Росинкан канта” нешаӈ ватам тохоԓампёшту”, нешаӈ ватамана кынсу” мэшту”. Куки ӈашкиуде” манԓе хомана вачитоӈ ваштутуӈ, кынумантуӈ мэты майпёш тошту”. Мансԓаманта дямпны Каԓпюԓкай садики ӈука мэмаӈ шанат конкурсхана хома патаԓт ка᾿амдяш. Росинкахана ше’эв инновационный’ проект’ шеԓтаӈаш. Ӈоптоӈ многофункциональный᾿ консультативный᾿ центр᾿ ""Ӈокна мэӈама”"", выӈкна диԓина” нешади” нятапёш шеԓтамы. Выӈкат мэна”, каԓтыхина диԓина” нитуӈ тохоԓкомаӈ де᾿эмня куԓкаԓи” ватантуӈ тадяӈайпы таняӈ кяшту”. Таняӈ кяш ӈудюнтуӈ дякупы телефонмана, интернетмана мунушту”. Чики проектоӈ непой чена дяӈ тамна ӈайта конкурсхана хома патаԓт ка᾿амдяш. Четаӈ каԓтыхий садикханантоӈ ӈуп группатуӈ, ныдитоӈ выӈкна ӈа”. Таняӈ канта” ӈашкиуде” нючаудитуӈ тадямэ”, ӈаԓкаӈпойтуӈ. Нешади” ӈисыхана ненэй мякна Росинка мат’ кочевой᾿ группата. Таняӈи ӈопшеԓы четдю” хампԓяӈк ӈашкиуди” канӈа”. Ненэй мякнантоӈ патԓотуӈ, шанакутуӈ ӈука, телевизартуӈ, дивидитуӈ тадя”, интерактивный᾿ оборудовании” мэшту”. Ӈашкиуди” таԓьша ӈинԓи ӈамэхана тохоԓкоши” хомана майпёшту”. Ӈашки” падеԓьш хомана выӈкай дил чедимяна”, неша не” мансԓаӈа”. Ӈуп группахана шича воспитательтуӈ. Кочевой садикхана мэши” выӈкна диԓина” ӈашкиуде” ԓусан шеԓт меԓ тохошту”, школан хомана ӈанаташтут. Чикиӈ камна нешаӈ ватамана кынсу” тохоԓампёшту”, шутпяԓсу” мэшту”, нешаӈ ватамана мунушту”, пихиня шанакошту” -тыншам ӈятпёш, хамоԓьш тохоташту”. Садикантуӈ мят’ кявхана куԓкаԓи” шанако мэчитуӈ вадякутуӈ тадя пыӈкидётуӈ ӈыты”. Выӈкна ӈайта кочевой᾿ садики” ӈашкиуди” школан дет тохоԓампюмантуӈ камна, ненэй нешади” ватам, диԓивсум ԓэтԓымпи”.  Лариса Айваседо патмы, татма пыта таттамыта ✍🏻👍🏻😊✍🏻😊"
https://vk.com/wall-147614552_4208,"Атпайшаԓаха (Лесной диалект) ✍🏻 Каԓпюԓкана ӈайта клубхана ше’эв по’ ченяна ""Атпайшаԓаха"" нимита коллектив’ шеԓтаӈаш”. Мансԓаманта дямпны чики фольклорный’ группа Пюԓдяхана ӈука неша” вин камашту. Чики коллективхана мэна” кынсу” нешаӈ ватамана мэшту”, таԓашту”. Шутпяԓс”мана, ванԓ”мана шиниӈкуй выӈкай дилмана сценки” ӈычимчешту”. Чикитуӈ шеԓтапёмантуӈ дёԓьшкана манԓе дюԓмы” вачи” вивхаԓьшту”, нешади” шана’ку” поӈкнантуӈ тасԓашту”. Таԓям вачачетуӈ, ӈычимчемпючетуӈ постановкетоӈ дёԓьше виляшту”. Ӈаԓка нешади” камна Атпайшаԓахан ӈашки” тошту”. Каԓьтуӈ нешантуӈ ватамана поӈкнатуӈ мунушту”, кынсу” тохоԓампёшту”, шана’кохона шана’кошту”. Таньше мэматоӈ нянантоӈ дёԓьше вильӈа, хома. Тохоԓамытуӈ мытоӈ шаӈкмян мероприятихина” мэштутуӈ. Ӈамыԓим шеԓтамантуӈ неԓьня Атпайшаԓахан канта” ӈаԓка нешаӈкна” дёԓимяшошту”, ӈамыԓихи таԓанатуӈ намтмантуӈ мэты. Куԓкаԓи” шутпяԓсу”, ванԓат, кынсу” хомана тохоԓамахатуӈ ӈычимчештутуӈ. Таԓям пытуӈ выступленитоӈ кимяԓиӈ шакат ӈычимчемпюпатоӈ манымаӈ шеԓԓиӈ ӈяшту”, таймана виляшту”. Атпайшаԓаха путахана шанат конкурсхана”, фестивальхана” дятэԓьш нэхэԓьшту”. Фольклорный группахана мэна ӈука мэмаӈ ӈайвахай местаны камаштут. Таԓям мэматоӈ нянантоӈ дёԓьше хома.Тайня тадёмшей таняӈ канта” ӈашкиуди”, ӈаԓка неша” каԓьтуӈ нешантуӈ дилм ӈычимчемпюманы хашту”. Каԓпюԓкат мэна” артисты” тат’неԓьняӈ ӈай куԓкаԓи вильта выступлении” шеԓташтоны”, шичитуӈ маныдени” майпёмаӈ мэты. Лариса Айваседо патмы, шат пыта таттамыта"
https://vk.com/wall-147614552_4204,"Ӈарка Ассоциациянаˮ соя″маʼ яля🌹🙏🏻  Сидна’’ нядаби’’ 👍🏻👇🏻 Ты’’ сапо’’лана иры’ нюртей яляхана Ӈарка ассоциациява’’ соя’’ма’ ялямда мэ’’ӈась. Няхар’’ ю’’ сидя по’’ тяхана Москва маркана нердена съездадо’ ӈась. Та’ мальӈгана ӈарка я’ тиӈгывна илена’’ ӈэрм’ тер’’, ӈэвахана мэнидо’ ӈобт’ ма’’лыць. Пыдо’ ӈопой и’ ватовна илева’, нина’’ нядабава’ е’’эмня ӈарка Ассоциациям’ сертаць.  Нердена ӈуданданаӈэ нивхи тэнзм’ мэта, паднана нява’’ Владимир Михайлович Сангим’ 1990 похона тэравы’’. Та’ мальӈгана ӈэрм’ тер’’ поӈгад 26 тэнз ненэця’’ ӈобт’ ма’’лёвыць. Тикы’ тальняю’ я’ ханярина ӈэрм’ терӈэ Ассоциацияна’’ минрена сер’’ ӈади’’. Тет по’’ пуд хаби нява’’, Еремей Данилович Айпин нерм’ пэрӈась. Няхар’’ по’’ хэ’’мяхад ӈэва’ иням’ ненэй ненэця’’ ня’’мадонзь. Сергей Николаевич Харючи юкад вата мат’’ по’’ ӈэрм’ тер’’ нида нерня’ ва’’алпидась. Сидтя нядмяць та’ мальӈгы похона Ассоциацияна’’ тасламбада сер’’ минм’ ханярина намдорцетыва’’. Тад ӈо’’ ӈэрм’ тер’’ ня’’амна минрена политикада саха’’мась. Теда’ лахана тодо яхана илена’’ ӈэрм’ тер’’ нина’’ няндо’ ня’’ ӈобкана манзара’’мидо’ сейхад миндя вадахана тензебтембидо’. Пуданда хахаяда по’’ ӈобтикы ненэй ненэця’ нява’’, Ямална’’ тер Григорий Петрович Ледков ӈудондалыць. Тодо яхана илебана’’ ӈод’’ хусувэйна’’ хари’’ яханандо’ тоенана’’, тасла я’’амнидо’ таня’’. Ханяӈы’’ халя’ нямна ӈа’’. Пэдари лэтравам’, ханевам’, ям’ ся’’мам’, ты’’ лэтравам’, невхы ила’ минревам’ ӈобкана тасламби’’. Тарця’’ яханандо’ тасла я’’амбато’ ӈарка Ассоциациян’ лахана’’. Таняна манзарана’’ хибяхартм’ маяӈгана ни’’ хаебю’’."
https://vk.com/wall-147614552_4199,"Дудинкахад падна✍🏻👍🏻👇🏻  Нарэй нувода’ пэяд’’ 🙏🏻 Ензя’ няна ненэй ненэця’’ нарадо’ яля падаркана сабо’’лана, варё’’ ирыхад пэӈга. Сид’’ нямна сылаб’’нанда мале ханяӈы пирця седа’ ӈэва мал’ ний’ варё’’ ӈадиберӈа’’. Янда сяр’ ний ӈарханда сыра’ ӈэб’’та ӈод’’, ялэда янабовна ямбу’’ма’’. Яра седа’’ нимня хуна’ таня’ хоркыця’’ яра’ пэкоця’’ тылыба варемдо’ мэ’’ӈа’’. Тёркосавэй латарць’ таня’ ӈамдорӈа’’. Сяхари хор¬кы’ пирцим’ ераб’’ мюйда хуркари ӈолькоця тумбэ’’ пэкоця’’ хоӈгун’. Ӈацекэця’’ тикы’’ сянакодандо’ ма’’ламбасетыдо’. Тад’ тикад хаерад юдавы яхана яра’ ӈэва’’ ниня’ ӈоб’ тарем’ хуркари пэкоця’’ ӈадив’’ним’’. Сапо’’лана ирыхана ӈэрм яханана’’ иба яля’’ навэд тэвыд’’. Тирсяда нум’ няра тэри’ ябере. Ӈарка пэ’ хой’’ тэри ялине’’. Выӈгы яхако’’ сыра’ навэд холкана’’, сырада янамбовна пармы. Выӈгана варё’’ ӈадимя’’. Варё’’ ирыхына ханена ненэця’’ мале яӈгоду сыпи’’, хане та’ ёльцяӈгана ӈэвадаӈга’’. Нохокоця’’ ваӈготидо’ сомбовна сирыби’’, сидя иры’ ёльцяӈгана мале таня нита’’. Хурина хаерад нумгна сыранда янабовна холкаӈгава сер’’, пэвсюмя’ няна сыра ний’ тэри яберырӈа. Нара’ пензя’ мюня’ тэвасико’’ хурид санарӈа’’. Пыдо’ илебей неро’ сябтаком’ хабарпи’’, неро’ маликэця ӈаворӈа’’. Тэвасико’ сарпяха’’ ненэця’’ еся’ яӈгокоцидо’, ес’’ мярыпи’’. Варё’’ ирыхына ты’ ӈорта сармик’’, нохо’’, тэваси’’, тёняко’’ тодо я’’авна ханӈа’’. Пыдо’ мале тад’ ӈади’’манда ирыхына ниселаӈгуд’’. Нохокоця’ ваӈгото’ си’ ӈахакуд нидо нерземба мэла’’. Хурина нохо’’ иры еркана ваӈго сидо’ мэлвату -нарма няна нувота вэва ӈэӈгу, пилипон’ тецяӈгу. Сыра’ ямбан’ нохо’ писякоця ваӈготанта си’ ӈэрм’ няю’ сядомы ӈэб’’тананда - танта ядембаӈгу. Хаерад нумгана писяко ваӈготито’ мюд ӈадимбато’, понкая хаерад няю’ сядоць тэванта нид палла’ ӈамзёбата сава нувм’ пэрӈа. Тюку ирыхына нув’ пунӈэ мэта’’ вада. Якэ нув’ няри’’ ми’’ӈа - сава мерцясяда нум’ ӈэӈгу. Якэ я’ нимня лехэб’’таӈга- талм’, вэва ялям’ пэрӈа. Хаер’’ тире’’ тяхад нярья’’ вареката ӈадяб’’ — хад нум’ тута. Харп’’ лэйрава — хадм’, танзер’’ ялям’ пэрӈа.  Невхы ненэця’’ тарць ва’’алад мэцеты: Варё’’ иры ӈэвахана ет’ седа’ ӈэва’ мал ниня сыранта мер’’ холкаб’’ - ямб’ нарам’ пэрӈа. Иры’ еркана лакри’ ӈаюмбата - тад’ ӈади’’манта танта ханзо ӈэванда, сарё’ нув’ соховаханандо’ ӈэӈгу’. Нумда’ мин пилипон иба ня’’ад мимб’’нанда- та’ ямбан’ сарёдара ӈатеда. Иры’ еръей’’ ёльцянд’ нувота ӈэрм’ ӈэб’’ - та’ хэ’’ етри муно’’та’’, салаба’ хад таняӈгу’’."
https://vk.com/wall-147614552_4194,"Ирина” соя”ма яляда 👍🏻👇🏻 ЛАПЦУЙ Леонид Васильевич родился 28 февраля 1932 года. При рождении получил имя Вэсако (в дословном переводе – «мудрый старик»). Афоризмы. Леонид Васильевич Лапцуй.   Знай, природа никогда, Не иссякнет чаша, лишь Черпай из нее с умом Ты, не потеряв стыда.  А как будешь из нее Черпать, днём одним живя Не оставишь ничего Ты наследникам своим.  ____________ ____________   Тот, в ком мыслей нет своих, С нартой последней схож (нуто), Что летит другим вослед (в аргише) По проторенной стезе.  ___________ ___________   Сына с малых лет учи Видеть дальше окоёма, Чтобы отеческого дома Не забыл он вдалеке     Чтобы на тундру не глядел, Как приезжий, исподлобья, Чтоб души твоей подобье Он хранил в своей груди.  _________ ___________  Если видишь, что не так По тропе олений путь Держит ближний, ты его Не кори за это, друг, Лучше покажи ему На своём примере ты – Как держать верней всего По тропе оленьей путь.  ___________ _____________"
https://vk.com/wall-147614552_4193,"Няръяна Маркад товы юн👇🏻✍🏻 Иландо’ сава ӈэя 🙏🏻 Ваеравы по’ пудана ирийхана округханана’’ сававна манзарана’’ награды’’ ня’’амаць. Тарця хибяри’’ поӈгана тыбэртя’’ нина’’ Илья Гаврилович Ледков «Вану» крестьянско-фермерской хозяйство’ нерм’ пэртя, Иван Вылка Краснойхана илена’’ мэ’’ӈаханзь. Ӈока по’’ хойхана манзараванди’ няю’ Россияна’’ президент’ «Почётной грамота» ня’’амӈахаць.  Манзаиди’ лакамбой хаесь тыбэртя’ ветеранха’ Няръяна март’ турӈаханзь. Тикы ненадумдамиди’ округна’’ ерв ӈудахат ня’’мыдинзь. Варандейской хойхана Ледков’ тэнз’ мэта’’ паӈгхад перена хибяри’’ пили’’ мюсерӈаць. Таняна Илья Гаврилович переня’’ тыдо’ пэрӈаць. Мал’ пыдо’ мэбета манзарана’’, харто’ паӈгудо’ теневана’’, нянэй ненэця’’ ватовна илена’’, илан’ мэёвна сырта’’ ӈэвыць. - Маня’’ хойхана илева манзарава’’. Хусувэй серона’’ хар’’на’’ тасламбина’’, енавам’ хэвняхад нива’’ ӈате’’. Тына’’ лэтамбива’’, ява’’ сахарамбива’’. Тына’’ таняӈгу’’, илма’’ сава ӈэӈгу. Тарем’ мюсерта’’ ненэця’’ пили’’ илець. Минрена серона’’ нямна сава вадам’ намдорпана’’ ихинана’’ сава’’. Тюкон’ товава’ ӈани’ пои. Тюку яля’ сава ихина небяв, нисяв ихин’ ха’’аврадм’. Нисяв- Ледков Гаврил Иванович сайнормахана мэвы. Небяв- Парасковья Алексеевна. Мяна’’ тер’’ ӈокась, сававна илеваць, нина’’ помнана’’ нядабасетына’’. Теда’ ӈод’’ тарем’ илева’’. Хасава нин’’ ня тына’’ пэрӈава’’, иринана’’ илам’ нерня мэ’’ӈава’’. Хойхана илена’’ мято’ тер’’ тянё нисеты’ ӈа’’. Ледков’ тэнз мэта’’ нюдо’ вадабась мюсерцеты’’, мэёвна илена’’, ныхыта’’ хибяри’’. Илья Гаврилович ӈока нита поӈгана вадысь. Мята’ тер’’ манзара теневана’’, идё’ сава, нидо’ нядабада’’, ниня посанана ненэця’’ ӈэсеты’’. Илья Гаврилович’ ӈани’’ тарця. Пухуцяда Екатерина я’’авлада не, нюта’ небя, мяд’ манзаи’’ минре.Мани’ мат’’ нюми’. Сямянхат ӈарками’ Алексей тыбэртя, ӈанидо’ тоходана’’. Нюни’’ ню’’ вадюдана’’, тикы ябми’! Мяд’ терсавэй хойхана илева’’, пухуцяв’ сава нядаӈгода. Нюдякоходана ты’’ мание, тарем’ тэхэна’’ ена нерня’ ми’’ӈава’’. Хойхана ӈарка ненэцяӈгарт’ тэри’ тарем’ нисеты’’ иле’’, ныхыто’ пирувна мято’ тер’’ нидо’ нядабасетыдо’. Ехэрана серкана табекосеты’’, пыдо’ вадахато’ инзелесетыва’’. Тарем’ илева’’, нянана’’ сава, – Илья Гаврилов мась. Тарця мэбета тыбэртя Илья Гаврилович Ледков. Инда’ лата хибяри, нямбара, илам’ мэнена ненэця. Тад’ нерня’ ӈод’’ хойхана мюсерта’’ нина’’, тыбэртя’’ иландо’ сававна ми’’ӈая, сенз’ ӈэя’’, тыто’ толыр’’ ӈокамданая’’. Хойхана мюсерта’’ хибярихи’, тэхэ’’на мэнаха’ ӈока сава серм’ тэврая!  Юлия Талеева’ падвы"
https://vk.com/wall-147614552_4192,"Диԓивсома ԓэтԓампёш таԓа. (Лесной диалект) 👍🏻✍🏻👇🏻 Чуки 2022 по шанат тэмс нешади” культурный᾿ наследиӈ няӈ тонԓюты. Ӈаԓка дяна паԓыӈота таԓям тасԓаӈаташ. Четаӈ шаӈкмян тэмс неша” шиниӈкуй ниԓинатуӈ мэмы каԓьтуӈ дилмтуӈ минԓешту”. Маня” ненэй нешаӈя ӈупчики таньше диԓиӈама”.  Шаӈкмян выӈкай дилхана таԓана” ӈамы”, мансԓа мэта” миԓв”, кынас”, шутпяԓс” –таԓьша тат᾿неԓьняӈ диԓиванта ӈашкэхе” кадюматуӈ таԓа”. Нешади” дилыӈ нямна ӈайта патԓу” пытыпёта, кынсу” мэта Октябрина Агичева чики ватаӈ нямна дёԓимяшо маӈаш, маня” ненэй нешаӈя нянана таԓьша шеԓ хома. Октябрина Кытымовна нешаӈ дилм хомана чедимяӈата. Каймы похона пыта дискԒ шеԓтаӈаш. Таняӈ кынсу”, обряду” патмай. Шиниӈкуй кынсу” мэш ниԓидехетата тохомай. Шутпяԓсу”, ванԓту”, кынсу” - пон мякнантоӈ мэштомай”. Пуша маньшту, понантуӈ куше нешади” диԓимам ӈаԓтана ӈашкэхе” вачаш таԓаӈа”, выӈкай дилм чедимямамтуӈ мэт. Таԓям пыта ӈаԓка паԓыӈотана культурный᾿ наследиӈ дет тонԓюта пом᾿ шеԓтамам намтши май’май. ""Ямал - нюна” дя!"" нимита ассоциацихина мансԓана Николай Айваседо ӈупчики ӈаԓка ӈайватам шеԓтамай - выӈкна диԓина” нешади” шиниӈкуй каӈуԓонтма дя” ненатумтамай, каԓьмяԓотуӈ хинтапёштуӈ дётуӈ. Ӈамы дяхана ӈаймямтоӈ спутниковый’ картан патмайта. Чики мансдямта шанат по” шеԓтапёмыта, ӈука дям”, нешади” диԓишат комай. Николай Иванович ватахана таԓьша дяӈи” нешаӈ дилхана культурный’ наследиӈ дет тунԓы, таԓям ӈупчики ԓэтпёматуң таԓа. Четаӈ нешади” культурам’ вачаш, ӈычимчемпёш творческий’ коллектив” нятакошту”. Дямалана” неша”, общественный’ мансдям минԓена”, культурахана мэна”. Пуровский’ районхана куԓкаԓи” вильта”, хома” мероприятии” шеԓташту”. Таԓям куки” нена” маньшту”, нешаӈ дил, вата ни диӈкумт. Ненэй нешади” выӈкна диԓе мэта” - каԓьтуӈ ӈутаханатуӈ шеԓтамайтуӈ ӈамыку”, мансԓаш мэчитуӈ миԓьвитуӈ, чикитоӈ ӈупчики культурный’ наследиӈ дет тунԓы”. Ненэй нешаӈ культура дискат ӈычимы, нешаӈи” дилмтоӈ выӈкна диԓе минԓеӈатуӈ, ӈатмянта ӈука тэмс нешаӈ вин камуԓя. Таԓям четаӈ шиниӈкуй ниԓинана”- катанана” кадимы диԓивсома ԓэтԓампёш таԓа.  Лариса Айваседо патмы, тат”ма пыта шеԓтамайта"
https://vk.com/wall-147614552_4191,"Нядаӈгова Пудана  мале яля яна” сер” илма” саць тосакабты, хуняӈэва” пунси”.  Тикы поӈгна хуркари мун” со”. Ет’ сайнорти ваде”ӈа”, туни’ муӈгхад мяцялворта ӈокма”. Тикыд яхана то”. Тарем’ ӈод” Ямал’ тер” маянд ха”амвы  сававна нядабидо.  Тикы няю’ «Единой Россия» партияхана тарана ӈавэ” ма”ламби”. Хусувэй харвана ненэця” таня’ илаӈгана тарана ӈавэ” тэврамба пирӈа”. Ӈавар”, мата мэта”, имбытад”, ва”ав’ тер”, тикыд маяндорта хибярина мал’ тараӈгу”. Теда’ округна” ерво” хавна тэри’ Ямал’ тер” таня’ терси’ ни” тур”. Ханяӈы” ӈавар”, паны” тэврамби”. Пуна’ тикыдо’ ядембада ян’ Ростовской областян’ ханда”. Тарем’ няданзюрти” поӈгна маня” «Ямал -ню”на”я!» ассоциация ӈэвахана мэна Эдуард Яунгад, няби «Варк» клуб’ тер” мэць.  Таня’ терси” ниць ту”. Пыда лабтэй’ тер” ӈавар” тэвравысь. Таня’ хэванда нерня’ няна” тарем’ мась: - Сехэ ялян’ еремя хубтада яӈгу. Хуняӈы яляхана хурка ӈэвахадна”  ехэрава”. Теда’ маяндорта” нина” маня” нядабина”. Хуняна’ ӈэрм’ яханана” ӈамгэ тарця хадкэб” маси’ сидна” тарем’ нядаванда” ӈани’ таняӈгу”. Ӈадьбята ненэця” манзеты”, -«Ил сидя ня ӈа». Няданзюркава”. Илма” нерняӈэда ни ӈадю”,  пыхыдада лэтрамбида”, помнанда сензувна иледа”!"
https://vk.com/wall-147614552_4189,"Няматаԓакуԓма дяԓям ӈэта” ( Лесной диалект) Навышудюԓы выӈкна диԓина” неша”, капи”, вахандя”, ӈысма” - совхозхана, общинахана мансԓанна”, няматаԓакуԓма дяԓямтуӈ мэмантуӈ мэт ӈопт ӈомты”. Чуки похона Каԓнаткахана шан’ ни няматаԓакуԓт, мянаԓмантуӈ мэты Таԓкан ӈомты”. Четаӈ манԓе праздникхатуӈ ӈанатадят. Касама тытуӈ дянямтымпи”, кан’ видян тохоԓымпи”. Ӈаԓка каса ӈашки” вяԓкуԓоԓьш, хамоԓьш, нэхэԓумпёш пытатуӈ конуԓпи”. Неӈи” ӈупчики няматаԓакуԓма дяԓям ӈэтаӈатуӈ. Куԓкаԓи” патмы” паныдю”, пеми” хайтуԓаӈа”. Чикиӈ камна ӈочакохот мэкатай ниӈвий пытуԓпи”, пеми” че’эм паӈкаԓпи”. Март’ нимита диԓихина манԓе няматаԓакуԓма дяԓе” Пуровский’ районхана мэ’эԓнайтуӈ. Нетуӈ неԓьня праздниктоӈ Каԓясамэхэна диԓина” мэтнатуӈ -таняна март’ диԓиӈ ӈупдяӈкня дяԓяхана мянаԓмантуӈ мэты ӈопт ӈомты”. Чикиӈ путы нимимты дяԓяхана Каԓпюԓкана няматаԓакуԓты”. Диԓиӈ деԓьня - март’ шитчет’дяӈкня дяԓяхаты совхозхана, общинахана мансԓанна” мянаԓмантуӈ мэты Таԓкан туты”. Праздниктоӈ шича дяԓяӈ мэтӈатуӈ. Чуки похона нешади” няматаԓакуԓма дяԓям Пуровский’ районна кашем’дюԓ пот каймяӈ няӈ тасԓаӈатуӈ. Таԓкахана Пуровск’ дет ӈайта пуԓ ӈыԓна тыӈ канхана няматаԓакуԓты”. Чики дяԓяхана мянаԓьчи” маныдемантуӈ мэты ӈука” неша” таняӈ туты”. Дяхаӈ ԓаӈкан дюкат ва’та ненэй мяту” мены”. Каԓтыхина диԓини” праздникан тэвмаӈ мэты” автобус” дятыԓты”. Няматаԓакуԓма дяԓяхана ӈука” тыӈкан ӈычимты”, снегодхана туԓта” тадямэны”, машен’кан” ӈука ӈайты”. Таԓям таняӈ товнта” нешаӈки” чики мероприятим’ шеԓтапёта” маман ха’ӈа”: нита” маныдештута”, шанакочи” мянаԓтаны” пон кявхананта падеԓьштута”. Тыӈ канхана ӈайтаԓёчи” нядём каԓитуӈ нинюта ӈайтапташту”. Нюча нюхута” бураната нинюта мишту”. Тадят ӈэтамайԓа” праздникта хомана мыдиԓа”. Путанахана няматаԓакуԓма дяԓямтоӈ Ханымейхана диԓина” мэтӈатуӈ, Самбуԓкахана мэна”. Пяку-Пуровский нимита общинахана мансԓанна” праздниктоӈ март’ шичадю” мат’ дяԓяхана мэтӈатуӈ. Чикиӈ пут, ними дяԓяхана Самбуԓкахана диԓина” няматаԓакуԓты”. Ты” падиԓта”, каԓитана” понтуӈ шеԓ тыӈканхана няматаԓакуԓьш мянаԓты”. Касама” нэхэмтуӈ, нюӈк ӈаймямтут ӈычимчены”, поӈкнатуӈ мянаԓьш шанакош. Неӈи” хятмайтуӈ мэкат паныдётуӈ, пемитуӈ ӈычимчены”. Таԓьша праздникхана неша”, вахандя”, ӈысма” каԓьтуӈ ненэй паныдётуӈ мэшту”. Няматаԓакуԓма дяԓя нянантоӈ пиԓи хома праздник’. Чики дяԓямтоӈ пуӈ ченят ӈэташтутуӈ. Куптат ниня манымайтуӈ нетуӈ кошту”, шанако мяӈаԓьшту”, шаӈкмян дяхат томы” куԓкаԓи” тэмс нешади” дяташту”.  Лариса Айваседо патмы, тат”ма пыта шеԓтамайта"
https://vk.com/wall-147614552_4188,Округханана” тарем’ паднаваць.
https://vk.com/wall-147614552_4180,Яра иры’ 21 яляхана я’ сяр ’ ниня харе” вади лэтрамбава яля.
https://vk.com/wall-147614552_4178,
https://vk.com/wall-147614552_4176,"Тёняӈы нина’’ ил’✍🏻🙏🏻 Форуман’ хамекурӈа’’ Хэвы си’’ив яляхана Дудинкахана районна’’ ерво’’ ӈобт ма’’лыць. Тикы хавна ФАДН, «Норникель» манзарани ӈобтикы тасалкурӈаць. Мандалавахана пыдо’ ӈарка ӈэванда серо’’ тасламбиць.  Ты’’ сапо’’лана иры пудана яляхана, варӈэ’ иры’ нюртей яляхана ӈарка форум’ ӈэӈгу. Няхар’’ яля’ ямбан’ серо’ вадета’’, тасламбаӈгу’’, ханзер’’ ӈэрм’ ненэцие тэнз илам’ савумдавам’, манзаравам вадета’’. Тюку по’, варӈэ’ иры 2 яляхана Дудинкахана ты’ пэртя’’ яля ӈэӈгу. Тикы яляхана Енся’ яха вархана ӈэсы ӈадимда’’. Хой’ няд мюсена’’ ты’ пэртя’’ ӈэдалёрць тута’’. Дудинкахана илена’’ ненэциехэна пирдырма яля саць илека сер’’. Тарця ӈарка сянакова хусувэй по’ маркана ни ӈэсету’’. Теда’ тикы ӈэванда серк ӈарка хамекурма’’ миӈа.  Елена Ямкина’ падвы"
https://vk.com/wall-147614552_4174,"Тёняӈы нина’’ ил’✍🏻🙏🏻 Юнета нява’’ Ксения Явтысой Арктика’ туризм’ Центрахана манзара. Таняна нямдо’ саць сахарамбидо’.  Яра ирий’ няхаромдэй толыркана 1947 похона Нюдя’ явна мюсерта ненэцяӈг’ Тайбарей Филипп Андреевич’, Варвара Павловна’ мякана не ӈацекы соявысь. Не нюкцямди’ Ксенияӈэ нюмдевэди’. - Нисяв’, небяв’ харти’ тыди’ пэрӈаханзь. Нисява’’ мер’’ яӈгумась, мань нюдядамзь, хасава нини’’ таняць. Сидна’’ небява’’ вадабись, - тарем’ Ксения Явтысой вадамда ханадась. Тикахад Няръяна маркана школа-интернатхана тоходанась. Школандо’ ӈэвахана та’ мальӈгана Авенир Торков манзаравысь. Ӈацекы’’ школандо’ ервотам’ саць сахарамбидонзь. Пыда нисяраха ӈэсеты, ӈока хой’ ӈацекым’ иланд’ табедавысь. Школам’ ёльце’’махаданда институтан’ хэванзь’ ятнавысь. Валакада тарем’ нись ерев’’. Небяда хаӈгулавыць. Ксения мяканда ӈэдалавыць. Харта ӈэсыхынанда хаись. Небямда’ нядабавы, нида’’ маниевы. Колхозхана культура’ хардандо’ ервотаӈэ таравы, бухгалтер’ серо тохолавы, манзаямда ёльце теневавэда. Хаюпа хэванда пуд вэсаконда’ ня’ Нельмин’ Саляхана няхар’’ юкад вата по’’ ямбан’ иле’’ӈаханзь.Пыди’ та’ мальӈгы похо’’на’’ тандая’ ӈадимданавы ненэцие’’ «Илебц» театр’ нюртей артистаӈэ’ хаяханзь. Нито’ ня’ репетицияха’’ ма’’люрцеты’’, ненэцие’’ вадавна спектакль хамадабасеты’’. Манзаидо’ манэ’’лабтамба явнана’’ ӈэдалёрцеты’’. Афанасий Петрович пухуцямда саць мэнедась, ниди’ хусувэй серкана нядабидинзь. Ханярина ӈобкана мэсетыхы’. По’’ ваерась, Няръяна март’ илеванзь товэхэнзь. Тюкохона ӈод’’ хусувэй серкана я’’авлада Ксения ӈопой яхана мэсь нидась пирас’’. «Нерденям’» нюбета мято’ тер’’ общинам’ серта’’ӈаханзь. Мядонди ядабтабасетыхы’. Марад’ хэвхана мядм’ мярӈаханзь. Хойхана мюсертадарев’ мяканди’ товы’’ мядолабтамбасетыхы’. Ханзер’’ яханана’’ ненэй ненэця’’ иле’’, хурка манзаи пэрӈа’’, мал’ Ксения Филипповна вадецетыда. Мят’ товы’’ сянакохо’’на’’ сянакосеты’’, ӈамзахад пиревы евэй ӈаворцеты’’, мякана ӈамдёсеты’’. Пихина ханимзь, пыдо’ паромба мят’ тюсеты’’. Ханяӈэхэна мяканди’ ненэй сё, лаханако мэта’’ нина’’ турцеты’’. Пыдо’ яндахат товы’’ мядондаха’’ илна’’ ня’’амна вадидо’ мэцеты’’, невхы по’’ иле’’ми вадецеты’’. Ксения Филипповна 2013 поход Арктика’ туризм’ Центран’ манзаралыць. Паӈгода Нюдя яхад пере’’. Ӈыхы похот перенида тыдо’ пэраць мюсерӈаць. Пыда ненэй ненэцие’’ илам’ теневана, нерня’ минрена. Илеванда’ ямбан’ ненэця’’ ватовна илена хибяри. Хойхана соя’’вы, таняна вадёвы, харта ямда сававна теневана, ӈэрм’ ямда сахарамбада не.Таняна манзараванда нямна тарця вади’’ хэтась: - «Та мальӈгана ив’ тарем’ ядэрӈась, пэртями’ илани’ серӈэ хэванзь пэртараха’. Мякани’ округна’’ хибяри’’ хавна ӈани яхад турта мядоламбаӈгудм’. Ӈэрм’ ява’’ нянандо’ мэкадарха’ ӈэсеты’’». Афанасий Петрович яӈгу’’махад «Нерденя» общинанди’ манзая пуняна хаись. Ксения Филипповна’ вадавна, туризм тены’’ по’’ манзаяданда хая. Харта ӈод’’ ныланабата ӈопой яхана нисеты хасена’’, ӈарка явнана’’ ханяримна ӈэдалёрцеты, ӈани’’ яха’’ тэворцеты… Тад’ нерня’ ӈод’’ Ксения Филипповна иланда сававна миӈая,тамна ӈока по’’ ямбан’ ивнанда’ ӈэда манзаямда минремда. Сенз’ ӈэя, сава ихина хусувэй товы ялям’ ядабтамбая!  Юлия Талеева’ падвы"
https://vk.com/wall-147614552_4173,"Ватама дюԓмана” тайхана ( Лесной диалект) Чуки дил,ихина тэмстуӈ чадю ӈайта нешади” ватаӈ дет тонԓюта дяԓям дяӈ тамна мэштума”. Чики хома шеԓ шаӈкмян нешаӈ тэмс” каԓьтуӈ ватамтуӈ дюԓмаӈ тайхана шеԓтамы. Четаӈ путахана ӈука неша” каԓьтуӈ ватамтоӈ дюԓашту”. Маня” дяханана нешади”, капиди” ватам ԓэтԓампюши”, ӈаԓтана ӈашки” каԓьтуӈ ватамтуӈ дюԓмаӈ тайхана куԓкаԓи” мероприятии” мэшту”.  Таԓкахай школа-интернатхана тохоԓкотахаӈ Панхи веԓкԓатахаӈ ӈашкяхэӈ – Михаил ними Макар нешаӈ ватамана патнаштухуӈ. Каса ӈашкяхэӈ Таԓкахай школаӈ музейхана мансԓана Нина Топоеван шичеч' нятапётаны исследовательский᾿ мансди” шеԓташтухуӈ, ӈаԓка неч’ вача”мы” ӈамыдю” неша ватамана паташтухуӈ. Каймы похона катанач - ниԓинач шиниӈкуй дилм патмэхэньш, тайня чикеч «Голос Севера» нимита конкурсан ӈайтаптамэч. Макар Пяк шитамян нята” поӈкна ӈайвахай местам’ канамай, Михаил – нимимты. Михаил маньшту: ""Мань таԓям каԓеэн ватаманай намыԓи пытыпёштут, наӈича дяхат мэна нешади” мамаӈ мэт: каԓьтуӈ дилмтуӈ ԓэтԓампюта, ватаманантуӈ мунута шеԓктуӈ тэмс неша” тадямэмай”. Маня”, пя”поӈкна диԓина” неша”ӈя ватама ӈинчеԓ ватахат ӈинԓи. Таԓям нянана” каԓина ватаманана пачута” патаԓ таԓа"". Ԓакхай похо”ты нешади”, капиди” ӈяшкэхена каԓьтуӈ ватамтуӈ тохоԓампюма неньшаԓня кадя. Таԓкахай школа -интернатхана тохоԓкота” нюча классу” дёԓьшты деты электронный᾿ патԓу” мэшту”, каԓьтуӈ диалект᾿манантуӈ ӈайта”. Чикитоӈ дёԓьше хома”. Неша ни” шеԓтамы”, Таԓкахай школахана ӈашки” каԓьтуӈ ватахантуӈ тохоԓампюта”. Нешаӈ ватан ӈашки тохоԓампюта Лидия Вэлло нянана дёԓимяшо маӈаш: «Ӈашкиуде” тохоԓкош выӈкат топнантоӈ нешаӈ ватамана ништу” мунус”, кукиты ташта ватамтоӈ дехеԓаштутуӈ. Деты патԓотуӈ, каԓьтуӈ ватаманантуӈ ӈайта ӈычимахаты, куки ӈашкиуде” хомана тохоԓкунԓдят». Неԓьчеэй тохоԓко томантуӈ’ похона, ӈашкиуде” детԓиӈ мунуш, патнаш каԓьтуӈ ватаманантуӈ тохоташту”. Чикехет ӈалка” классыхи” каймяхатоӈ манԓе ԓусаӈ вататаԓям каԓитуӈ ватамтоӈ тохоԓампёштутуӈ. Ольга Докучаева няхаԓ дюкат ва”та по” неша ӈашки” каԓьтуӈ ватахантуӈ тохоԓампёш Таԓкахай школа-интернатхана мансԓаӈа. Пыта вихинянта нешаӈ ватаӈ шича диалект’ няхатач ӈаԓкамана ӈинԓихиӈ. Четаӈ ӈаԓка класс’хана” ӈашки” тохоԓампюши школахантоӈ ӈинчеԓ ватамана ӈайта патԓу” мэшту. Чики вата маня” ватахатна нинԓи, таԓям ӈашки” тохоԓкош димумшту”. Ольга Иликовна маньшту: «Мань урокай минԓеш чепьмай неԓьня ӈинчеԓ ватамана патмы” ваче” маня” ватаманана паташтун. Тайня чики патмэй кявны ԓусаӈ ватамана ӈай кэташтун. Патаԓши ӈашки” тохоԓампюма неньшаԓ ниӈа. Четаӈ нешаӈ ватан дет тонԓюта урок минԓенна” каԓьтуӈ тасԓаштутуӈ, куше ӈашкиуди” тохоԓампюшатоӈ. Каԓпюԓкана ӈайта школа-интернатхана нешаӈ ватам кашем’дю” класс дёԓьшат тохоԓымпитуӈ. Ӈашки каԓьтуӈ ватахантуӈ хомана тохомаӈ мэты шичитуӈ тохоԓампюта” Юлия Айваседо каԓьта шеԓтамайта методикамта мэшту. Минԓенита уроката” вильмаӈ мэты куԓкаԓи” викторини” шеԓташту, шиниӈкуй вачи” тохоԓампёшту”. Чикиӈ камна тохоԓампючета ӈашкайта диктанту” пытыпёшту”, олимпиадахана мэшту”, нешаӈ ватаӈ де’эмня исследовании шеԓташту”. Четаӈ чуки ноптухуна куки ӈаԓтана ӈашки” поӈкнантуӈ мунуши каԓьтуӈ нешантуӈ ватам ништу мэс. Таԓям маня” дяханана куԓкаԓи” мероприятии”, ватам ԓэтпёмаӈ няӈ ӈайта шеԓташту”. Пуровский телекомпанихина ""Луч"" мансланна” «Ватама мэкма”» нимита проект минԓеӈа”. Нешади” дет тонԓюта центрхана краеведениӈ дет ӈайта отдел мансдям минԓенна” рубрикам «Тата мунукама» шеԓтаӈаш”. Чикимтоӈ интернетмана ӈычимчештутуӈ, учрежденинтуӈ соцсетьхана. Чики патмайтуӈ вачитоӈ ӈука неша” манэштутуӈ, куптана диԓинахаԓт тонԓаштутуӈ. Татӈявта” дю” похо”на чадю” нешади” тэмс ватам чуув падеԓьш шеԓтапёта” мероприятии” - ватам ԓэтпёмаӈ няӈ тасԓёты”. Таньше нятакотан ӈяхядяш навэт ӈаԓтана” ӈашки” каԓьтуӈ ватамтуӈ мээԓны”. Маня” ӈаԓка” неша”ӈэ ватана дет шеԓутаӈама” - чикехена нина” каԓьтуӈ ватамтоӈ нитуӈ дюԓан”.  Лариса Айваседо патмы, шат’ пы’та таттамыта"
https://vk.com/wall-147614552_4170,Яра ирыхына.
https://vk.com/wall-147614552_4164,
https://vk.com/wall-147614552_4163,Нашу редакционную библиотеку пополнила Тусида Меретя Григорьевна. Уже много лет она преподает ненецкий язык в селе Сеяха Ямальского района. Мы очень ей благодарны за ценные книги👍🏻🙏🏻
https://vk.com/wall-147614552_4160,"Я’ нямд хомби’’ Мале танякуй похона та’ выӈгад хардан’ ӈэдалёвана’’ мальӈгана харе’’ нини’’ няць ӈэдалываць. Сехэрэва’’ еси’’ хара’’мана ӈась. Сидя хэвувнана’’ хаюрта’’ латака’’я яха’ надо’’ сябармэрхаць. Нерняӈы ӈанона’’ мюня ӈамдёда’’ хасава’’ ми’’мана’’ ямбан’ надори’’ ханзерпадарахаць. Ӈамгэхэвм’ пюнярахаць. Не’’ ӈод’’ надо’’ няю’ саӈодо’ ха’’морӈаць. Мань нини’’ саӈо нюракуць надохо’ ӈани’ сырӈадамзь. Ӈарка яна’’ пойм’ мада’’махадана’’, нулта’’махадана’’ нини’’ хонрэйнась: - Ӈамгэ ӈэлёдалёвана’’ ямбан’ надорихи’’ сырӈа’’? Хасава’’ тэри письлыдаць. Ӈаркамбой нядо’ ма: -Ӈодь надо’ ядувна миндяв пили’’ таня’ сырта. Надо’’ сякана, нензахалмы яхана ӈока’’ хибя’’ я’ нямдо хомбасеты’’. Маня’’ ӈод’’ ӈани’ тарцядава’’ манэ’’ман’, хован’ харванакэва’’. Ямбу тоход ёртина’’ нямд тэврамбасеты’’. Таняна надо’’ ӈани’ сябармэраха’’. Яха’ надо’’ хэвхана сяхари’ я’ хора’’ ӈани’ хадырмакы’’. Ӈамгэ’ пират мунзял’’махаданда ӈобто’ ма: -Ӈармы ненэця’’ манзеты’’, я’ нямд’’ хомбава хэбякапты. Хэли’’ ненэця’ сэван’ ни ӈадимд’’. Нямдам’ хоб’’нанд ӈамгэхэвамд ётан’. Харта сэван’ ха’’мортам’ ханзер’’ мэӈгур? Тарем’ ӈод’’ ненэциена’’ сяни тибя’’ хомбасеты’’. Ӈобаӈгуна малкодава’’ ханда мюня сюдбяко я’ нямдам’ тэвравысь. Тада хан’ тер. Пили’’ нердехэв сидя нямдам’ манэ’’мы. Ханамда сярхая’’, ӈарковна ӈадъдан’ сюрбавы’’. Нябимда саӈона ненадо’ ян’ хаевэда. Нэкалпа пяда, нябимда ивхалць, неры манэ’’мы яханда сылы’’, ӈамгэхэрт яӈгу. Ӈэ’’мямда ямда сяни малмэда. Ӈамгэхэртам’ нивы хо’’. Тарем’ ӈод’’, хананда панаць ӈадимясь. - Мань ӈобаӈгуна ӈани’ я’ нямдам’ ходамзь. – Маханда’ няна нуна’ няда манма. - Малкурӈадамзь. Тыни’’ ӈарка надо’ ниня хадырӈаць. Ханми сярав. Ся’’амна ет’ ядэрӈадм’. Ини’ ӈыла’’мна лаханакурӈадм’. Ненэця’’ манзетынё’’, я’ нямд’’ надо’ сякана хомбада’’. Мань ябсядакэдм’. Ӈодь поръяна сэба’’ мал, я’ пя’’ мал тапарпин’. Тарць ямбахана пыхыдами тасиримна тэдорпив. Надом’ ӈархани малӈав. Ӈамгэхэртм’ нидм’ хо’’. Надоходани хэвани нерня’ ма’’нидам’, ненэся’’ ябсядакэдм’. Я’ нямдхартм’ хось я’’мадм’. Ӈэвани нибкла ханни’ няю’ пяв. Ӈэва’ инями’ нэкалӈадм’. Ханми валтадамзь, ӈамгэхэван’ тапхалъяв’’. Тет ӈэтё ха’’мыв’’. Монэ’’мами манэ’’ӈадм’. Ӈамгэ ӈэса? Я’ ӈылад поркалёда - я’ нямд. Неры пыхыдами тэдорпавами, ябсявами минхани’ тензебтеян’. Мале ӈарка нямд ӈэвысь. Теда’ мэта хар’’ни’ се, та’ мальӈгы нямдахадани ми’’вэми. Лахарёва’’ тикан’ ёльцева’’. Тамна’ тяха’ ӈэдалэйва’’. Ми’’мана’’ ямбан’ мань’ ӈод’’, надо’’ саӈохонани мал’ хамбелейнась. Манэ’’мэми яӈгусь. Хахаяда яля’ ӈоб’’ сава нями лаханась. Ма’’нив’, салабанда ханиво’’махад сидя хасаваха’ ватаӈгурмэхэ’. Хубтыхы’ ханькоцяхана, тей’ пядвы поӈгади’ манэ’’сармэхэ’. Ӈамгэ ӈанэроди’ серта’’махаданди’, поӈгади’ нэкалпа пявэхэ’. Поӈга саӈговоӈа. Нюдяюм’ няханда манма: - Сюдбя идюрцям’ хадараханинё’. Ӈамгэ’ пиркана тад’ нэкалӈаде’, сюдбя идюрця’’ е’’эйӈэ я’ нямд поӈгавы. Тарцям’ манэ’’кава’’ халя’’ нямна юрвэди’. Мяканди’ няби марцянда ниня я’ нямдам’ тэвравы. Тодо мякад ӈэсь, сидя ян’ мадавэди’. Ти, ханяӈэхэна ненэця’’ я’ нямдо ниня ӈатена яхана хомби’’. Пынрёб’’та, ниб’’та’’."
https://vk.com/wall-147614552_4159,
https://vk.com/wall-147614552_4155,Хобцокуна’’ ходов’’! 👍🏻  Ӈыльняӈы’ маниенида’’ Надымской районхы Еръя яха’ тер’’ ӈэдаравы’’. Таняна ненэй ненэця’’ нина’’ иле’’. Школахана ӈобтикы харе’’ ненэй вадамдо’ тохоламби’’. Сидто’ Антонина Тапиевна Ядне тидхалемби. Пыдо’ урокаханато’ тарця мэкад хобцоку хомби’’. Пыдара’’ ӈод’’ ӈани’ таслэйда ‘’. Ӈамгэ вади нина’’ сюрмы’’. Тарцядава’’ няна’’ ӈэдарамбида’’. Варера’’ ӈэя’’. Ӈатенава’’.
https://vk.com/wall-147614552_4153,"Ирина’’ соя’’ма’ яля Тюку по’ Иван Григорьевич Истомин’ юркад вата самляӈг пода ӈэӈгусь.  Иван Григорьевич 1917 похона яра иры’ сибимдей яляхана Шурышкарской районхы Мужи хардахана соявы. Небяхаюда, нисяхаюда ӈысмаха’ ӈэвэхэ’. Пыда ӈэрм’ терхат нерденаӈэ ваданда ирманя луца’’, ненэй вадавна паднавы. Тохолавы ненэй вадамда тамбирувна сававна теневавэда харе’’ вададарев’ падна пирмэда. Теда’ Иван Григорьевичм’ ӈысма’’ харто’ нядандо’ пэрӈадо’, ненэй ненэця’’ ӈобтикы. Ӈамгэри тэнз ӈэбта, ӈамгэри вадавна паднабта, маня’’ Ямал’ терӈэ ӈобкана нява’’. Пуданда хаёвы’’ падвы’’ книгыда сидна’’ ӈобт’ нясламби’’. Пили’’ нерде ненэй вадавна падвы книгада «Маня’’Ӈэрм’ ява’’» 1953 похона ӈадимясь. Ӈамгэ’ пиркана - «Пудана ямдава», «Выӈгы ӈацекы’’», «Ненэй ненэцие’’ лаханако’’». Луца’’ вадавна - «Утро Ямала», «Встань трава», «Живун». Тикы книгыда мал’ библиотекаханана’’ таня’’. Харвана’’ тола пиръядо’. Иван Григорьевичм’ ӈока хибя’’ паднанаӈэ теневадо’. Пыда тиканда хавна ӈули’’ сававна падтаӈгуртась. Падтавэхэ’’ната невхы ила хурка ӈэвам’, ненэцие’’ ханзер’’ илевам’ манэ’’лабтамби. Ӈоб’’ ӈарка картинада «Ленин на Ямале». Ханяӈы падтавыда етя тохолковы ненэцяндарев’ падтавэраха’’. Маслахана падтавыда саць сава’’. Маслам’ падтаӈгурць мэ’’ма хаӈгурта ненэцяӈгана тоена. Пыда пирмэда. Тедари’ округханана’’ падтавыда выставкаӈэ хибяхарт нидась серта’’. Выставкаӈэ сертаб’’, манэ’’лабтаванда ӈока ӈэӈгусь. Иван Григорьевичм’ несэйвана торомдаӈгуваць. Маня’’ «Няръяна Ӈэрм» газетаханана’’ паднаӈэ ирина’’ сехэрым’ нёдава”. Пыда 1950 похона газетаханана’’ падна пэвыць. Тикы тальняю’ падва серлин’ ха’’амвыць. Теда’ соя’’ма’ яляда газетахана паднанаӈэ нянана’’ ӈарка хэбидя яля. Пунда хаёвы падвы книгыда толаба, паднава’ серт’ тохолкува”."
https://vk.com/wall-147614552_4151,"Лаханако Си’’ив ӈаць’ нюдя Ямд’ сёёхана, яв’ нявхана маня’’ илевэва’’. Хэлеӈгата’ халям’ пелянда хаюрць нена’’ ханоӈаду’. Мань яхаван ханевахана серми вуни таня’’. Хэлеӈга’’ни яв’ сяд’ ниня мань ӈамдыдама. Не’’ манзяты’’: «Тикы хасава ӈавэда пэрӈа? Хане тарси ни харва’’. Ханяӈэхэ’’на пэхэвы халя’ юрикм’ тёнъись». Ӈармбэрка не’’ манзяты’’: «Хысь, янавана. Няду’ вадавэду’, ты’’ ӈамяхат няду’ сяндаду’». Тикымбой хара, хара валакада. Сяны ӈэбта ӈоб’’ ӈамдёва ӈобо’’ вуни ӈа’’. Ӈарка яв’ ня’ саӈоми хэвы. Ӈарка яв’ няд тир танталъй’’, парисе’’э тир. Тир нямгаӈгалъй’’ нув’ няран’. Миндя ӈэб’’нанда си’’ив ӈэсоӈгана тев тэваӈгу. Си’’ив ямб яля’, яля’ маниев. Сиванда ӈэсонзь ӈано ӈэревы. Хэлеӈгата яв’ нярин’ нулта’’ нидав’’. Ӈано ӈэбта ӈо’’ си’’ивм’ макодата. Хэлеӈгата няван’ нулта’’махад нюдя ӈанохона юрм’ луцам’ няць вадам’ пэртяда ӈэӈгоданакы Санэро’’ ерв’ ню. Санэрота ерв’ ню тарем’ маманонда: -«Пюнава’’ такы ӈэдараха, Си’’ив ӈаць’ нюдя». Няӈэни ядӈо’’. Няни тэвыд’’. Пареӈода’ ню хад’ ӈэдараха. Пареӈода’ ню хад’ мандараха: «Енертакодана’’ нибтув’ тут’’?». Санэро’’ ерв’ ню тарем’ ма: - «Си’’ив ӈаць’ нюдя, туӈгобтув’? Есяява ӈано’ енерта тараӈа». Мань тарем’ мадм’: -«Илева’ ямбан’ хусей ханё писям’ хада ехэрадм’». Пареӈода’ ню ӈани’ тарем’ ма: -«Нув’ пареӈода, нисями, мась: «Си’’ив ӈаць’ нюдям’ енертакоданд содаир. Нув’ пареӈода’ падвы падарта тям’’». Мань тарем’ мадм’: - «Нув’ пареӈода си’’ми манэ’’ӈа, сяня манэ’’ӈа? Манзеван манэса’’мами юӈгу». Пыда тарем’ ма: -«Ӈарка падарка’’на танядархан». Мань тарем’ мадм’: - «Илева’ ямбан’ маня’’ Хэлеӈгата яхана’’ няван луца’ тэворо’’ма юӈгу. Хибя паднина си’’ми падвы?». Мань тарем’ мадм’: - «Санэро’’ни ерв, хадри’ пыдарир сел, хад’ ӈэванӈгабя». Пареӈода’ ню ӈопой’ сахама, тарем’ мандараха: «Ниб’’нанд харва’’ ӈано’ мю’ ныхы’ илаӈгува’’». Мань тарем’ мадм’: -«Иб’’ илаӈгуда’’, хибя вадавэмда’’ хибян’ илаӈгуда’’? Си’’ив ӈацьмбой’ ты’’ ӈамяхат вадавым’ ӈавэн’ илӈгура’’?». Тас юр’’ луца ӈобт’ лабцейд’’, си’’ми ням’’ ним’’ ӈамзи’’ни тахад. Хуюмгарт монзаӈгами ни’’ ярала’’, илвахана тамна хубтава. Тикавана си’’ми ныдола. Мань тарем’ мадм’: - «Нена’’ хуравэда’’, хадри’ ӈэсь ӈо’’ тутӈгодакэдм’. Хабцянд’ мэтини паныни серхарцядм’». Ембкаяяв’’, мань тарем’ мадм’: -«Ӈанохонда’’ тийда’’, хар’’н тобцакэдм’». Си’’ив ӈацьмбоми сяханя товы’’? Мамбто’ масьню’’: -«Еванзадакова’’, ху’ пяӈгур?». Мань тарем’ мадм’: -«Ӈарка пареӈода есяява ӈано’ енертаӈэ си’’ми падвы. Хантанакэдм’». Си’’ив ӈацьмбоми си’’ми нямӈа’’, мамбто’ мацьню’’: -«Ӈобкана хадая’’, сидна’’ хадая’’! Ӈари’’ сиквамд нива’’ ӈэдараӈгу’’». Мань тарем’ мадм’: - «Ӈоб – сидя по’ таня’ ядэркадм’. Маси’’ тутадм’». Ӈодь маӈгхани нини хыномъян. Хаю’’, ханя’’ хаю’’. Хэлеӈгата яв’, яв’ сяд’ нид санахаяяв’’. Есяява ӈано’ ни’ хамъяв’’. Есяява ӈано’ ну’’мада яхад хэндарев’ пенды’’. Тикавана есяява ӈано си’’ив тёре’’ ним’, яда тарабтэй’’, нумда ӈани’ ӈылня’ левабтэй’’. Тикавана итя ӈабтеня сэрт’ тэвъяна’’. Сидя хэвхана хуркари’’ хаюрӈа’’, ханеда’’ хаюрӈа’’. Синю нэкалӈада, ӈудам’ вэӈгала’’ – ӈуда вуни ӈадю’’. Синю пэрӈада, си’’ив пэрӈада. Си’’ив ӈэсоӈгана пареӈода’ ню, пыда тарем’ ма: -«Ёходархава’’, екар’’ ява’’ хуна ӈа». Яна’’ хуна ӈэвам’ нива’’ хамедамбю’’. Тикавана луца’ юд’ по’ синюри’’ харабты’’. Луца’ юд’ по яхад ермева’’. Юрбана’’ ӈод’’ нердани ня’ саӈоми ха’’мы, екар’’ ӈэбтав’, я’ тид ӈэбтав’, екар’’ ӈэбтав’, тир ӈэбтав’. Тикавана тарем’ сырпа’’ни, хамэдаб’’нани си’’ив’ хункана я ӈэрха. Пареӈода’ ню, пыда тарем’ ма: -«Си’’ив ӈаць’ нюдя, ӈамгэм’ манэ’’ӈан?». Мань тарем’ мадм’: -«Си’’ив ӈэсоӈгана ӈамгэхэва ӈади. Тир ӈэб’’нанда ӈаблаӈгу’’ма, я ӈэб’’нанда тэваӈгува’’ма». Си’’ив ямб яля’ сисюри’’ харабты’’. Си’’ив ӈэсоӈгана ненэсяри’ ӈод’’ я ӈэревы. Я’ саля’ поӈгана ӈоб’’ ӈарка мя’’, мя’’ танявы. Си’’ивда тюнанда, си’’ив тюндамда мерця силмэда, сидерода ӈани’ нуни’’ луци’’ пир’’. Мань тарем’ мадм’: - Ненэй ненэця’ мякава ниняраха ӈа’’. Пареӈода’ ню, пыда тарем’ ма: - Хибяри ӈэись, нянда си танява: яна’’ хуна ӈэвам’ хэтъись. Ян’ хамъяна’’. Хамба’’на’’ ӈод’’ нярава ӈане’’я таня намдёвы. Сидя ӈамдёрцянда, няби ӈамдёрцянда ни’ юр’’ луца’’, луца’’ ӈамдыд’’. Мань тарем’ мадм’: - Ненэй ненэця’ мадавэхэва ни ӈа’’ тюку пяр. Пареӈода’ ню ӈобо’’ манзяты: - Ӈамгэри ӈэя, няндертава’’ намдаӈгува’’. Тикына’’ ӈамгэ ӈамдёвава’’ ёльце’’махадана’’ пареӈода’ ню, пыда тарем’ ма: - Мят’ хэхэва’’! Нёнда няморцянд’, си’’ив няморцянд’ юр’’ луца’’ лабцейд’’, нёӈэ переня пярха. Пареӈода’ ню пыда тарем’ ма: - Си’’ив ӈаць’ нюдя, пыдар хоркарт. Мань тарем’ мадм’: - Юр’’ ямвым’, луца’’ ямвым’ ханзер’’ мэӈгудм’? Нена тирний няморць’ ниню’’ ӈа’’, юр’’ луца’’ нямриб’’нандо’ няби та’ ӈокда тамна ва’’ӈасиню’’. Нё’ няморцям’ нямхаядм’. Мань тарем’ мадм’: - Ӈаядар’ нём’ няӈгарманзь си’’ми тавакэда’’? Нэкалмани сер’ си’’ив тюнд мя’’ поёда ховонда. Нуво’’ няюна, ё’’ ёр’ няюна яӈгэрць хэвонда. Няхаданда нюдя намдёрця’ ни’ маня’’ ӈамдъяна’’. Ӈамдбана’’ ӈод’’ та’ ӈарувна вадуворӈа. Сидер’ сивня ӈарка хою’’ ня’ саӈоми хая. Вэсыр надимя, Ӈаядар’’ вэсы. Няби ӈудахана ядциетада си’’ив тарка харв, няби ӈудахана си’’ив тарка хо. Мань тарем’ мадм’: - Мяцавэй нява’’ тодараха. Ӈаядар’ пуху мят’ тю’’ нив’. Тас юр’’ луца махани ня’ ӈобт’ сяӈгоръяд’’. Ӈобт’ сяӈгоръяд’’ ӈани’. Ӈаядар’’ вэсы ӈани’ тюню’’. Ӈамдорця’ ни’ ӈамдхаяй’’. Ӈоб’’ муно’’монда, мандараха: - Нена’’ мэдми товы. Няби самбляӈг ютя, пухуця, пирен, няби самбляӈг ютя тебта’ пиреид. Мань тарем’ мадм’: - Пареӈода’ ню, няр ханаӈа? Яр хуна ӈа? Янд хуна ӈэва, яр намддава. Мань хамэдав, няр мандараха: - Няби самбляӈг юдм’ ӈамдами’, сидя танюкамда тяхакуна намдыни’. Мань тарем’ мадм’: - Няндерм’ тэводавана’’ малда тэвнархы’’. Нумда пэвсюмзь Ӈаядар’’ ири хона пяда. Хонабати’ ӈод’’ Ӈаядар’’ ири нё’ няр’’ пыда хонавы’’. Ӈаядар ири сававна немамда нэкаллихива самбляӈг ю’’ палытанам’ сидер’ сивна ӈэдарэйн. Мань тарем’ мадм’: - Ӈэб’’нанда ӈод мер’ мере’’ида’’. Ӈаядар’ ӈаном’, ӈаном’ сидерӈара’’. Тикы’’ хэ’’мяхад Ӈаядар’’ ири’ палым’ нэкалӈадм’. Ӈаядар’’ палым’ нэкаллихива Ӈаядар’ ирим’ пухуцянда ня’ ӈобт’ еде’’ӈахаюн. Ӈаядар’ палым’ ха’’аврава’ сер’ Ӈаядар’’ ири ӈэвада санэй’’, ӈадан’ санэй’’. Тикымбохона пин’ санэйв’’, Ӈаядар’ палым’ тархалць ӈанохони санэйв’’. Ӈанохони сана’’махадани самбляӈг ю’’ палытана’’ есьреду’ ила’’. Я’ ня’ саӈоми хая. Тайна хунанда Ӈаядар’’ ири ӈэвамда нямба пин’ тарпвы’’. Ӈэва’’ямда тинибтембдаханда ӈэвада ӈани’ лабцей’’. Ӈэвамда лабцехэва няӈэми хэван’ пили’’ сюрбы’’. Нярава ӈаномда ит’ намхала. Ӈано хайхалй’’, харта хайхалй’’. Ӈано хайхалпата ӈод’’ или ёран’ пили’’ сэя. Ӈано’ сэйхава Ӈаядар’’ ири хумбрида то. Пон’ нись ӈа’’ Ӈаядар’’ ири ӈаном’ нямвонда няби вархад. Нямбата ӈод’’ ӈанова’’ я’ няю’ хацилебтеда. Ӈанона’’ торан’ тэврихива Ӈаядар’’ ирини ӈуда ӈадимя ӈано’ торарин’. Ӈадимда ӈудам’ Ӈаядар’’ ири харита палыхананда ӈуданда сэхэрт’ ладхаяв. Ладба’’ни ӈод’’ Ӈаядар’’ ири’ ӈуда’ лембя ӈадан’ санэй’’. Ӈаядар’’ вэсако ӈуданда санахава Ӈаядар’’ вэсако ӈано’ хэвня’ пыда тарпы’’. Ӈудацейм’ санабта. Вабта масьню’’: -Си’’ив ӈаць’ нюдя, тахаби ва’’мэн, тяханд ӈод’’ хань’’. Пуй ӈумнанд тода ӈэб’’нанд, Си’’ив ӈаць’ нюдя, ӈудани лембям’ таир.  Та’ малда. Автор: Н.М.Терещенко’ падвы. Няруй Иван Иванович’ ваде’’мы."
https://vk.com/wall-147614552_4137,Хобцокуна’’ ходов’’! 👍🏻  Ӈыльняӈы’ маниенида’’ Надымской районхы Еръя яха’ тер’’ ӈэдаравы’’. Таняна ненэй ненэця’’ нина’’ иле’’. Школахана ӈобтикы харе’’ ненэй вадамдо’ тохоламби’’. Сидто’ Антонина Тапиевна Ядне тидхалемби. Пыдо’ урокаханато’ тарця мэкад хобцоку хомби’’. Пыдара’’ ӈод’’ ӈани’ таслэйда ‘’. Ӈамгэ вади нина’’ сюрмы’’. Тарцядава’’ няна’’ ӈэдарамбида’’. Варера’’ ӈэя’’. Ӈатенава’’.
https://vk.com/wall-147614552_4131,"Раиса Яптунэ падвы  Яра ирыхына (яляда хоркы’ ӈоб’’ еӈган’ ямбуворӈа) 👍🏻 Хурина выӈгана яра ирыхана соховаханандо хад’’ марыбидо. Тарем’ мале иры’ еркана вымна ӈэдалёва’ сер’’ пирця седа’’ ниня яра’’ няби ё’’ вэт’ ӈадиберӈа’’. Яра’ седи’’ ниня хоркэця’’ хуна’ - таня’ ӈамдорӈа’’, яра’ пэкоцяха’’на пирциёдо’ сабыби’’. Хурина ӈоляко ӈацекэко’’ хоркы’ пирцико’’ мюд пэкоци сянакодандо’ ма’’лабасеты’’. Тюку ирыхына мале хаерта тю’’уна нув’ панхад хэвы. Иб’’ тарця ӈэбта’ ӈод’’ яра иры ӈоб’ тарем’ ненэй ненэцие’’ яля’’ падаркана сыранда ерӈэ толю’’нив. Невхы ненэця’’ лахарёхо’’на яра ирыхына яляда хоркы’ ӈоб’’ еӈган’ ямбуворӈа. Иры ӈэвана хаер’’ яля’’ еръй’ ёльцянд’ нибта падер’’ - нарма’ няна ихлад’’ мер’’ ӈадимда’’. Нум’ мин иба сей’ ня’’ад пилипон’ мимб’’нанда - та’ сарё ӈэӈгу, ханзо по ӈэӈгу. Яра иры’ ерьй’’ ёльцянд’ пилипон’ хад ӈэб’’нанда - ӈоб’ тарем’ ханзо там’ пэрӈа. Пэвсюмя’ няна нумгы’’ есабарп’’, нум’ няра талм’ ӈэб’’ - хуняна’ хадумда. Сава яля’ пэвсюмя’ няна мантырта’’ нумгы’’ манэп’’ - ӈэрм хадӈэ ладаӈгуда, нумда мерцямда. Тэхэ’’нато’ еня ненэцие’’ еэмня илевандо’ ямбан’ пунӈэ тавы сер’’ ӈы’’ ним’’. Пэвсюмя’ няна нумд сомбовна тад’ сылаб’’, нумгы’’ ӈолёкоцявна ӈадяб’’ - тебтад’ няна хад ялям’ пэрӈа. Нумгы’’ пэвсюмя’ няна нум’ няра таха’’мана ӈули’’ ялкадарп’’ - ӈоб’ тарем’ вэва нувм’ пэрӈа. Mантырта’’ нумгым’ нув’ нярахана манэп’’- тебтад’ няна мерцямда. Минюй’ иры сомбовна сюрибцяваӈэ ӈадимб’’ - ӈоб’ тарем’ нув’ мерця’’мам’ пэрӈа, иры сэрако’’яӈэ ӈадимб’’ - ӈарка хад яля’’ ӈэӈгу. Хурина сава яля ирт’ ты’’ лакри’ харто’ ӈэсондо’ тодо яха’’ ляддорць пябнандо’ - тебтад’ няна нум’ хадумда. Яра ирыхына етри’ ӈэрманда ня’’ад мерця мимб’’, ямбтэй сырам’ пэрӈа. Хаерад’ нув пенёнан’ лакри’ явна хад’’ пяб’’нанда- няхар’’ яля’ ямбан’ нум’ вэва ӈэӈгу. Яра иры’ еркана мале хаерта тю’’уна тобенаб’’ ӈод’’, нарэйнда’ ёльцянд’ тамна хубта ӈы’’нив. Вымна ӈэдалёда ненэцие’’ хан’ ханзад’’ ӈылад хоркы’’ тари пыдабтырӈа’’. Пыдо’ хадырта’’ ты’’ тоба’’ ӈылад хуркари ӈодякоци, ӈувокоци тюлыби’’. Латрёдо’ няби ё’’ вэкана со’’. Хурка сыранда еръй’’ тамна ӈэбта ӈод’’, нум’ нарма’ няю’ сюрхалмада мале сэван’ ӈади. Яра иры сырэйнда пуданаӈэ толю’’нив’’. Тад’ ӈади’’манда, ты’’ сапо’’лана иры нарма’ няю’ пом’ сюрхалебю’’нидяв. Тюку иры’ ямбан’ пилипон’ хад мырыбида, тецьдя яля’’ ну’ ялэ’’ тебта миӈа’’. Хоркы’’ мандал’’мана выӈгана тирӈа’’, тото’ сяхрёры’’ няби я’ вэт со’’. Хаерта иб’’ тю’’уна мале хэб’’ ӈод’’, ӈэрмода тамна са’’ӈа’’."
https://vk.com/wall-147614552_4110,"Ненэй ненэцяӈга’’на тэцяӈэ мэ’’мы’’ ӈамгэри’’ тэнз’’👍🏻 (Раиса Яптунэ) Ва’’рав, нярсо илева’ тяхад тэцяӈэ мэта ӈамгэ’’  Хурина вымна мюсярта ненэця’’ невхы илаӈгад харто’ сертабавыдо’, ӈадимдембавыдо’ таня’’, тарця тарана ӈавэдо’ ӈока ӈэ’’нив’. Тедэй илаӈгана тамна ханяӈы’’ тарця тарана ӈавэдо’ невхы ила’ сер’ минре’’ ни’’дум’’, лэтрамбиду’’ма’’. Луцахат тэмдабада сяд’ тэця’ ӈадима’ нерцюна невхы илаӈгана ненэй ненэця’’ тэцяӈэ мэ’’мыдо’ пяхат варавы ва’’рав’’ ӈэвы’’ ӈэ’’ни’’им’’, тадтикад ӈацекыто’ тынуӈэ мэта ӈамгэ - нярсо. Тарць’’ хавна тамна ӈораць мэта хыдидо’ варавхана тэпсетвы’’, неноховавна тынуӈэ варавы ва’’рав мэ’’мыдо’ ӈэ’’нидум’’. Варавдамдо’ не’’ сыра’, са’’нюй пя’ пеляхад варабасетавы’’. Сянди пад’ тер’’ ва’’рав ханото’ мюня сюрпасетвы’’. Ва’’рав са’’нюй пяхат варабада ӈэ’’нив. Хурина са’’нюй пям’ хасава сыра’ хоб’’нанда, тикамда минханда матормадавэй хананда мю’ сюртада, мяканда тэвра’’махаданда, пухуцяханда минханда митада. Хэвняд мядонзь товы нехэна варавхад сава ӈуда’ тер мядонзэй яӈгу. Неноховавна ирытана не’’ варавсипой’’ вунида пирас’’, тадтикад еде’’манда ёльцяӈгана варав нехэна ӈани’ ӈули’’ ӈокавна тара’’нив’. Ӈацекы’’, ӈарка хасава’’ тамна варав’ хавна тынутато’ нярсом’ мэ’’ӈа’’. Та’ ёльцяӈгана тикарихина яхад ныдмы нярсу мэ’’ӈа’’, сыра’ ямбан’-тыравэй нярсу тыносо’’ӈа’’. Нехэвахана нярсом’ тынуӈэ мэма саць хибё’’нив’, тикананда ям’ сяблаӈгу’’нив’."
https://vk.com/wall-147614552_4104,"Соя’’ма’ ялянда ед’ 👍🏻🌹🌹🌹 Ензя яхананда сидта ехэрана ненэця’ яӈгу. Туӈго’’, мандо’’, тавыс’’ поӈгана мэбата ӈобтикы харто’ нядрев’ иле ня’’ӈадо’. Харта ӈод’’ тикы няна’’ вэва ненэцянда яӈгу. Сяхари’ лахарё’’ поӈгана нюмамда хэтабато’, вы’ тер’’ тенева’’, тикахав хар’’на’’ нябакова’’, неява’’, хадава’’. Сыртаханда янда’ тер’’ ӈацекы’’ вадыць. Раиса Пехедомовна Яптуӈэ’ иланда хынёси’’ хайна. Тикы няна’’ яра иры’ нябимдей яляхана си’’ив ю’’ поданда хаясь.  Ӈавна 1952 по’’ пиркана Носко’ выӈгана соявысь. Нида ты пэртя’’ ӈэвыць. Иланда ӈэрм’ тер’’ ӈацекы’’ илаӈгад ӈули’’ ни яӈг’’, ӈопой, школахана тохолкованда мальӈгана ӈамгэри пявы серкананда харбё ӈэвысь. Ӈамгэ сава иле’’мя вадець тарабата, ӈота’’ ӈод’’ пыда ваде’’мантада ӈэвысь. Пуна’ мале ӈарка тохолкобида ёльце’’мяхаданда харта ёльцевы школахананда манзара пэяць. Таняна сидя юкад вата по’’ ӈацекы’’ тохоламбись. Та’ мальӈгы иланд’ тидхалембавы ӈацекыда теда’ ӈаха’’на ӈарка ненэцяӈэ хаяць. Сидто’ тохоламбавэмдо’ ядабтабато’, ӈобкана маямбасеты’’. Тальцюна’ Раиса Пехедомовна юн минрени’’ манзаям’ пяванда мальӈгана ӈани’ ва’’лёй ӈэвысь. Ненэй вадавна, луца’’ вадавна минрена передачида тяхасовна ненэй ненэциета ила’ саирм’’ вадецеты. Ӈадьбята ӈод’’ тикы манзаяхананда хуркари ненадо конкурсха’’на нерня’ ха’’морӈась. Сидя вадавна паднава нянанда ӈани’ тидпой’ миӈась. Тарем’ янамбовна паднанаханда харта книгадамда ӈадимдесь. Тикыда сидя вадавна пады’’. Ханяӈы падвыда мале газетава’’ толабадаха’’ тэврамбинаць. Манзаянда хавна пыда няхар’’ Яптуӈэ хасава нюм’ вадась. Тикыда мале ӈарка ненэця’’, харе’’ иламдо’ я’ сяр’ нимня минре’’. Тарця ненадо яляхананда Раиса Пехедомовнан’ сейхад ӈэда вади ӈэдарамбива’’. Тад’’ нерня’ невхы иринана’’ илам’ торомдава’ няю’ тамна падная. Сидта нядмяць маня’’ ӈока ӈамгэм’ тохолава’’. Теневабцода тамна’ тяха’ вадёдана ненэцяӈг’’ ӈэдарамбаяда. Сенз ӈэя."
https://vk.com/wall-147614552_4082,Хобцокуна’’ ходов’’! 👍🏻  Ӈыльняӈы’ маниенида’’ Надымской районхы Еръя яха’ тер’’ ӈэдаравы’’. Таняна ненэй ненэця’’ нина’’ иле’’. Школахана ӈобтикы харе’’ ненэй вадамдо’ тохоламби’’. Сидто’ Антонина Тапиевна Ядне тидхалемби. Пыдо’ урокаханато’ тарця мэкад хобцоку хомби’’. Пыдара’’ ӈод’’ ӈани’ таслэйда ‘’. Ӈамгэ вади нина’’ сюрмы’’. Тарцядава’’ няна’’ ӈэдарамбида’’. Варера’’ ӈэя’’. Ӈатенава’’.
https://vk.com/wall-147614552_4076,"Пона′′ ненадумда′′ма′′👍🏻👇🏻 . . Тюку пова′′ мел′ ненэцие сертабада′′ манзаи′′ няю′ тидхалы. Тадтикахад Россияхана культурной наследия′ поӈэ ӈэванда.  Россияна′′ ӈэвахана мэна ервана′′ ватовна, тюку пова′′ невхы ила′ саиркад минрена мел′ ненэцие′′ манзаи′′ ед′ мэтава′′ . Вадамбой′′ по′ ямбан′ хуркари я′ тер′′ мел′ ненэця′′ ӈудаханато′ сертавыдо′ манэ′′ лабтамбаӈгу′′ . Теда′ Россияна′′ Правительство тикы серо тидхалембаванда комитетм′ тэраӈгу. Тадтикахад ханзер′′ пом′ мэць серо′′ мам′ таслаӈгу′′ . Россияна′′ Конституциявана тарем′ таслаб′′ , тодо тэнзо мэта′′ , харто′ яханато′ иленя′′ ненэцие′′ илам′ мэйрамбава′ е′′ эмня сертавы. Хусувэй ненэця′′ тэнз′′ невхы иламдо′ нерня′ минре′′ , хэвханандо′ илена′′ няхатато′ саць яӈга′′ . Тарця ненадо по′ ямбан′ хибяри иламда манэ′′ лабта пирта. Хусувэй яхана выставка′′ , ярмарка′′ , тохолкова′′ , тамна ӈани ӈавэ′′ ӈэванда′′ . Ӈоб′ хэвхана иленя′′ нито′ илам′ манэ′′ та′′ , нидо′ мяканато′ ядабтамбаӈгу′′ , помнандо′ лаханакурта′′ . Мэта пова′′ хуркари тэнз′′ ненэцие′′ илам′ мэйрамбава′ , лэтрава′ няю′ ӈарка яна′′ ерв Владимир Путин 2019 похона таславэдась. Ненэцие мэйрамбава′ Советхана пыда ма′′ мысь: «Тикы′ пом′ сававна мэ′′ пана серо′′ ӈа. Хусувэй яна′′ тиӈгывна ӈамгэ мале таславы серодо′ таняб′′ , тидхале сава′′ ». Тарем′ тасла′′ , мале 2007 поход Россияхана хусувэй пом′ ненадовна нюмдебидо′ . Тикахана ненэциена′′ ӈамгэхэвм′ тасламби′′ . Хэвы пова′′ «Год науки и технологий» ӈась, 2020 - «Год памяти и славы», 2019 - «Год театра». Тикы′ по′ ӈэва′ ёльцяӈгана я′ ханяримна хуркари серо тидхалемби′′ , манэ′′ лабтамби′′"
https://vk.com/wall-147614552_4072,"Ненэй ненэця”, паднада”. Падвыда” няна"" ӈэдарамба ӈани’ пиръяда”."
https://vk.com/wall-147614552_4062,Хобцокуна’’ ходов’’! 👍🏻  Ӈыльняӈы’ маниенида’’ Надымской районхы Еръя яха’ тер’’ ӈэдаравы’’. Таняна ненэй ненэця’’ нина’’ иле’’. Школахана ӈобтикы харе’’ ненэй вадамдо’ тохоламби’’. Сидто’ Антонина Тапиевна Ядне тидхалемби. Пыдо’ урокаханато’ тарця мэкад хобцоку хомби’’. Пыдара’’ ӈод’’ ӈани’ таслэйда ‘’. Ӈамгэ вади нина’’ сюрмы’’. Тарцядава’’ няна’’ ӈэдарамбида’’. Варера’’ ӈэя’’. Ӈатенава’’.
https://vk.com/wall-147614552_4061,"Хаер”ма"" тюр’ мал' пирувна тю”уна хэвы. Пэдари"" пи’ мал"" нимня ӈодь вареката ӈади. 🌝 . Фото: [id254117851|Марина Яр]"
https://vk.com/wall-147614552_4060,"Вадина’’ по’’ мэ’’лына’’ 👍🏻  Хэвы си’’ив яляхана Санкт-Петербург маркана ООН таславы, вадина’’ лэтрава’ е’’эмня мэ’’манда ю’’ пом’ пява’ ня’’амна конференциям’ мэ’’ӈаць. Таняна ӈэрм’ терӈэ ханзер’’ вадава’’ лэтрамбавава’’, ила’ саирм’ нерня’ минревава’’ ваде’’ӈаць.   Тикы’ няю’ тодо яхана илена’’ Ассоциацияхана мэна’’ ӈарка маркана ӈобт’ ма’’лыць. Ханяӈыдо’ хабця’ мима’ е’’эмня яхатато’ интернетвана инзелець. Конференциядо’ вадава’’ лэтрава’ ня’’амна ӈась. Тодо яхат товы’’ хибяри’’ ханзер’’ яханато’ вадам’ мэ’’ма’ ня’’амна проект’’ минревамдо’ ваде’’ӈаць. Ӈарка Ассоциацияна’’ ӈэвахана мэна Григорий Ледков ма’’нисяв: - Тюку ӈобт’ тэввава’’ ненадо серӈэ толы. Россияна’’ тиӈгывна ООН ӈадимдевы тянё тэнз’’ вади лэтрава’ няю’ ю’’ пом’ мэ’’лаӈгува’’. Тикына’’ 2032 по’ ӈэсонд’ мэтына’’. Теда’ мале хибя минревамда яханана’’ таслэйдонзь. Таня’ ӈо’’ маня’’ Ассоциациява’’ ӈани’ мэдонзь. Няхар’’ ю’’ по’’ ямбан’ ӈэрм’ тер’’ ненэциена’’ харе’’ вадидо’ лэтрава’ е’’эмня минренава’’ ӈока. Ӈока ӈамгэм’ ӈани ерво’’ ня’ ӈобкана помнана’’ тидхалембина’’. Тад’ нерня’ сертавандава’’ тамна таня. Ихинани’ хусувэй хибя харта яхананда вадамда мэ’’ма’, лэтрава’ няю’ варемда мэпата серо’’. Харе’’ вадасипой’’ нерняӈы илма’’ яӈгода. Вадина’’ –илна’’ саирм’ лэтрамбадаӈэ тара’’. Тикым’ нядмяць харе’’ невхы паӈгона’’ торомдамбива’’. Ассоциацияна’’ ерв’ марцьхэӈэ тарана Нина Вейсалова ханзер’’ ю’’ пом’ мэ’’мава’’ ваде’’ӈась. Пона’’ ненадумда’’масавэй’’: «Маня’’ е’’эмняна’’ тарана серо маня’’ сидтипой’’ нёйда’’ минре’’». Хусувэй тарана манзаи хар’’на’’ пэртына’’, хибяхарт’’ хэвняд ни’’ табекурт’’. Пудана мале сян по’’ я’ сяр’ ниня тянё тэнз’’ вадидо’ лэтрава’ е’’эмня ӈока таром’ ӈадимдемби’’. Тюку илаӈгана ханяӈы школахана харе’’ вадам’ компьютервана тохоламба тоенавы, ханяӈэхэна тарана буква’’ яӈговы’’. Тюку по’ Ассоциациява’’ ФАДНм’ нядмяць нерня’ тидхалемба пяӈгудо’. Тикы’ хавна ю’’ пон’ тамна тохолковам’, культурам’, цифровизациям’ мэӈгу’’. Маня’’ округхадна’’ депутатва’’, «Ямал-ню’’на’’ я!» ассоциация’ ӈэвахана мэна ервава’’ Эдуард Яунгад мэвысь. «Ӈэрм’ тер’’ ила’ саирм’ маня’’ нерня’ минрева’’. Округханана’’ ӈӈэрм’ тер’’ е”эмня самляӈг ю’’ нядма’’ таня’’. Тикахана фольклорва’’, илма’’ нерня’ минревава’’. Теда’ грант нядмяць ненэця’’ есядамдо’ недвопи’’. 2010 поход округханана’’ нядма’’ есям’ мэць юкад вата ӈоб’’ фольклорной проект ӈадимясь. Пыдо’ сиднтет юкад вата премиям’ ня’’маць», - тарем’ Эдуард Хабэчевич мась. Эдуард Хабэчевич’ вадавна, нерняӈы илна’’ лэтрёва, мэйрёва едэйвана ӈадимы мутрахат пере. Интернетм’ нядмяць хуркари тохолкова проект сертаба серо’’ӈа. Тарем’ ӈэрм’ тер’’ ила’ саирм’ я’ ханярина тохолабаӈгудо’."
https://vk.com/wall-147614552_4055,"Маня’’ ненэця’’ма’’👍🏻🙏🏻 Ненэця’ ил’ ӈоб’’ еӈга ни ӈа’’ Лачё Окотэтто 1937 похона мята Ямальской районхы Сабетта яха’ тир’ ниня паллавы. Та’ мальӈгана ёнэй’’ хасава нюда соявы. Ӈокалёӈэ нюмдевэда. Ӈокханда Пухуцям’ нюбета ненда ня’ сиднтет хасава нюнди’ хавна няхар’’ не нюди’ ӈэвы. Та’ мальӈгана Лачё ёнар’’ мян тэданда хэвы. Индя ӈыл’ тарем’ тасламбавэда, самляӈг сёбям’ мэта нюхута’’ тыда’’ мась ӈэӈгу’’, не ӈацекы’’ ӈарво’’махадандо’ хаюпа ханда’’. Едэй Советской власть’ ненэця’’ ханяримна ӈадибермы’’. Няндо’ ниня инзелени сярыбавыдо’. Ӈобаӈгуна’ Лачё’ мят’ сидлад тибё солдат’’ тэввыд’’. Пон’ нись мы’’ ёнар’’ тым’ тэри хэвняку’ танавыдо’. Хан’’, паны’’, мальци’’, пиби’’ ӈани’ ханавыдо’. Юркад вата самляӈг ю’’ тым’ хаевы’’. Лачён’ ӈоб’ палытана ма’’мы: -Пыдар вэвако ненэцянд, едэй илам’ табламбин’. Тад’ нерня’ ӈани’ нит’’ тотрев’ илеӈгун! Танабада тыто’ халридо’ хэвы’’. Ӈэрм’ яхана тянё тэхэна илеита яӈгу. Сармик’’ са’’мы’’. Нисядо’ яӈгумы. Нюдяко нютя’’ ня’ Пухуцяне Окотэттам’ Новой Порт’ хардан’ ерв’’ мюсе ӈэдаравэдо’. Та’ мальӈгана тикы хардан’ я’ ханярид Советской властьхана вэва ненэцие ма’’ламбавы’’. Тарем’ Новой Портан’ тэв’’махадандо’, ерво’’ сят’ нулмыд’’. Сямян няхатата’’ ӈарка ерв надм’ налу ӈацекы’’ манэ’’манда сер’ тёревы’’: - Советской властьхана тарця манзарана’’ ни’’ тара’’! Хадыта яха’ моӈган’ ханавы’’ ӈэя’’! Пухуцяне мята паю’’ понд’ мярвэда. Ӈарка хасава нюда, Нэк тэваси’’ есъе’’, еся’ яӈгу’’ мэ’’мы. Небядо’ хардан’ паю тэвабавы. Мяканда ӈамгэ мян ӈаврако тэмдабавы. Пибидо’, мальцидо’ пивня ядэртаридо’ серыбавыдо’. Нара’ ёльцянд’ ю’’ мат’’ тэдо’ хаёвы. Сёяхандо’ харад’ няю’ мюселмыд’’. Нютнидо’ тянё ӈэвы’’. Ӈутото’ сиӈэ сидя вэнекомдо’ подерпавы’’. Нёйто’ хэвхана Сидя пебяс хасавам’ ядабтавы. Ӈаркаюм’ нябакомда неданда мэвэда. Хасава ӈацекы’’ самляӈг тавнандо’ самляӈг хабтм’ хо’’. Мюсенахандо’ варю’’ ӈадимы’’. Нердена нув’ сармик’’, ӈыера’’, ханебцё’’ товы’’. Еся яӈгон’ мэдандо’ хадабавыдо’. Сёяха хардан’ тэв’’махадандо’ Пухуцяне ӈахат теневана нямда ядабтавы. Няби пудана юн’’ ваде’’мы, ма’’мы: - Теда школан’ хань’’! Ӈацекы тохоламбада сава ненэць’. Сидта’’ нядаӈгу. Ӈэва сэр’’ вэсако луцан’ маяндоромамда лаханакодарев’ вэрдавэда. - Нюд тохолкова’ ӈар’’ ӈэдараханё’’, неноховавна тюку, - Ӈокалён’ сыраць вэсако луца ма. - Сававна тохолкованда ӈэвы. Ӈули’’ ваӈуця ӈацекы. Нюмда ӈамгэ? - Ӈокалё! - Луца нюмдамда микава’’ма’’? - Ӈэё, ӈармбата луци’’ поӈгана манзараӈгуданакы. - Небяда ма’’мы. Ӈэва сэр’’ луца вэсако, ӈэвамда ӈыльня’ нибкалабтавэда. Индя ӈыл’ нюбе тасламба пявы. Ӈамгэ’ пиркана ма’’мы: - Николай ӈэя. Тюку нюмам’ мэта ненэця’’ илаӈганандо’ саць хынибэй’’. Маяндорта нямда нядаӈгу. Ӈамгэхэртан’ табаӈгана ни ӈа’’. Тиканда ӈэрё’ хасава нюр тохолкованзь туи. Ӈарво’’махаданда саӈговота манзаям’ нивэда пилюс’’. Та’ мальӈгы похо’’на «Красный рыбак» колхоз’ председатель Валентин Тихонович Суриков пон’ марцьхэдамда нивы пюр’’. Николай Лачевич сидя ю’’ пода ӈэвы. Индата пиртя, теда’ тю’’у’ миндя хасавам’ марцьхэданда ня’’амвэда. Сян по’’ ӈэсоӈгана Окотэттам’ Нейтинский сельской Совет’ председательӈэ янда тер’’ нида’’ тэравэдо’. Тад’ тальняю’ ӈока по’’ хая. Ӈарка яна’’ ил’ ханзели сюрхалаӈга. Николай Лачевич тикы по’’ ямбаха’’ етя таславы нерняри’ минревыда. 1968 похона Ямальской совхоз’ ерваӈэ Гирамнур Хабирович Кадыров таралмы’’. Нюртей ӈэдалёрманди’ пуд манзарамамди’ тасламбаванди’ мальӈгана няда ма’’мы: - Выӈгана иленя ненэця’’ муӈганд инзелевы’’. Тад’ нерня’ иландо’ саирм’ пыдар тасламбад. Мань хардахана илени’’ илам’ тидхалембахадм’. - Тюку ӈэрм’ яхана иленя нини’’ илам’ ӈобанзер’ минрехэми’. Тикахана ӈарка таром’ ха’’авраӈгуни’. - Николай Лачевич няханда ма’’мы. Тад’ тальняю’ сидя ерв етри ӈобкана ӈэдалёрмэхэ’. Хибяри’’ мят’ тэвбати’ вы’ тер’’ маямба ядабтамбавэхэюдо’. Иландо’ серокута сер’ вадець пэрмэдо’. Ямальской совхоз СССР яна’’ тиӈгывна юнда ядэрмы. Ты пэрмахана, халям’ хадабавахана, сеӈг носи’’ вадабавахана’’, ханелавахана етри нерня ӈадибермы. Гирамнур Хабирович манзаралва лабэкананда хуркари паской няръяна лабак’’ ӈэвы’’. Михаил Сергеевич Горбачев яна’’ ненэцие’’ илам’ несэймдамбава’ пя’’ма, СССР яна’’ тю’’у’ илвы илма’’ пе’ лабцёхона тэри тайку’ наволарэйць. Тикы’ сер’’ Сёяха хардан’ ӈани’ тэвыць. Едэй ненэця’’ Гирамнур Хабировичм’, Николай Лачевичм’ ха’’авраӈахаюдонзь. Тад’ таслава, тарця нюдяко харад’, Сеяха’ терхана серм’ ниня пиртя’’ ерв нивы тара’’. Сидя по’ ӈэсоӈгана’ Николай Лачевич ӈани’ ӈахат манзаямда ня’’амвэда. Сидя ненэця’ пирувна манзара пэвы’’. Ямальской районхана сямян нита’’ нерня’ тохолкулва’ харад’’ пэхэд сертаба пявам’ тасламба пявы. Сидта нядабададанда Николай Михайлович Романов таралмы’’. Ӈарка ерваха’’ письмо, телеграммы ӈэдарамба пявэхэ’. Манзь пэрмэхэ’, пяхат мимбада харад’’ параӈга’’. Ӈацекына’’ тохолко мэта харад’’ пэхэд сертаба тара’’. Тю’’уна намдавы’’, Сёяха хардахана теда’ няхар’’ яӈорэй ӈэда пэ хардахана ӈацекы’’ тохолку’’. Сян по’’ хэ’’мяхад лекар’ мядм’ мирта’’ пэхэд ӈабтаць. Теда’ ӈани’ районха’’на ӈобтарем’ пэ харад’’ ӈадимя’’. Ӈэрм иланда ня’’амна - тоенана я. Хуркари сер’’ хадкэӈга пэрӈа’’. Ӈобаӈгуна’ пи’ сава ерня’ Яптик Саля’ няд’ мерета «Буранахана» ӈоб’’ ненэць’ тэввы’’. Яв’ салаба ныклавы. Самляӈг халям’ пэртя’’ сэр’’ ниня хэвы’’. Та’ мальӈгана Сеяха хардахана вертолет нувы. Николай Лачевич ерво мал’ хонра’’махаданда вертолетм’ тю’’у’ илвэда. Ӈули’’ ӈамгэхэрт нивы ӈадю’’. Пуня’ салмыд’’. Хуняна’ вертолетм’ мэта луцаха’’ ма’’мы: - Сэр’ ныкла’’мам’ яляхана мерця’ ханяд ми’’ма намда тара. Халям’ пэрти’’ балокаха’’ тивыд’’. Ненэця’’ сидто’ табедавы’’. Пон’ нивы’’ мий’’. Ӈыландо’ лабаӈгана салаба’ ниня маянд’ еремы’’ халям’ пэрти манэ’’мыдо’. Ӈоб’ пуд тю’’у’ нэкалмыдо’. Ӈодь пудана ненэцям’ нэкло’’махадандо’ неры салаба пыдякоӈэ няйлавы. Ӈани’ ӈобаӈгуна выӈгад ӈоб’’ хасава товы. Ма’’мы: -Хабейндана хан мякана’’ ерваси’’ тось. Тад тасламба пявандо’ хабейнда ненэця’ ханм’ хамедавэдо’. Ӈоб’’ не, сидя ӈацекым’ пэмба, хой’ ня’ ӈэдалавы. Вэнекода танявы. Тиканда Николай Лачевич ӈобтарем’ тид’’ таславэда. Ёхоборта хибя, ханя’ яда нензел’’, таня’ ялты’’. Вертолётхана ӈэдалё’’мамдо’ ховэдо’. Хан’ нид мандэ’’махадандо’ ӈабт’ ӈылня’ ялмыд’’. Ӈамгэ’ пиркана парондэй’ ядхана мандалтани манэ’’мыдо’. Вэнекодо’ ервода сянзь сяторавы. Ӈэвамда пад’ мю’ паклевандо’ сер’’ хасермы. Тарця ненэця’’ма’’ Ямальской районхана Сёяха харад’ няна танясь. Поӈганана’’ мэвы ӈэбта 85 поданда хантась.Яханандо’ иримдо’ тамна тензебтембидо’. Харта’ ӈод’’ ненэця’ ил’ ӈоб’ еӈга ни ӈа’’.  Хабэча Яунгад’ падвы"
https://vk.com/wall-147614552_4054,"Последние «новости» уехали в Паюту Сегодня сотрудники редакции газет «Нярьяна Нгэрм» и «Мынико» передали представителям фактории «Паюта» последние новости для жителей тундры.Теперь все желающие тундровики смогут прочитать и увидеть номера газет « Нярьяна Нгэрм», «Мынико», «Красный Север» также журналы «Ямальский меридиан» и «Северяне». Мы всегда рады таким гостям, как Динара, которая приехала в город и зашла в редакцию, чтобы доставить периодику в трудноступные районы тундры. В это время оленеводы часто приезжают за покупками в магазин и смогут получить печатные издания с последними новостями. Сейчас на фактории «Паюта» постоянно находится около двух десятков человек"
https://vk.com/wall-147614552_4048,"Ӈацекы’’ е’’ эмня манзаямда минре 👍🏻🙏🏻  Маня’’ яханана’’ хуркари евако, вэвава серт’ еремы, мято’ тер’’ ябена’’ ӈацекы’’ таня’’ . Тикы’ е’’ эмня хусувэй школахана социальной педагог манзара. Манзаяханандо’ ӈацекы нерня’ минре’’ , нядабидо’ , яля’ няю’ тидхалембидо’ , лаханакурць няйдо’ .  Лия Дмитриевна Хороля ӈани’ тарця манзаям’ Ямальской районхы Сюнай Саля школахана пэрӈа. Пыда колледжм’ мале’’ мяхаданда манзараванзь товы. Нюрте’’ э школахана ӈацекы тохоламбадаӈэ таравы. Мале сян по’’ хэ’’ мяхад социальной педагогӈэ манзаралмы’’ . Тикы’ пуд хуркари сер’’ ӈацекэхэ’’ на хадкэӈгава’ ёльцяӈгана нядаӈгорцеты. Тидхалембада серода харвобтэйда. Манзаямда тяхасовна нерня’ минреванда е”эмня Лия Дмитриевна ӈуда’ тер’’ ня’’ марпасеты, хуркари сава яхана ненадумдабасетыдо’ . Тикы’ нямна Лия Дмитриевна тарем’ манзеты: «Маня’’ школана’’ тер’’ ӈока’’ ни ӈа’’ . Ӈоб’ лакари’ ӈадимы манзаина’’ танябато’ , мал’ ӈобт’ ма’’ лёбана’’ мер сертабина’’ . Сидна’’ нерня’ минрена нина’’ сава’’ ма’’ , тарем’ таслаб’’ , манзара нята нини’’ нянани мал’ сава’’ . Мякнандо’ пыдо’ мел’ ненэця’’ , ӈамгэхэрт манзаям’ ни пюлюс’’ . Хар’’ ни манзаями нерня’ минревани’ ёльцяӈгана нядандо’ ханяӈэна хонаркосетыдм’ , сяхаӈгарт пуня ни ӈа’’ ». Та’ ныланава’ нерня’ ӈацекыда ханяри’ ныланаванзь ӈэдабтамбида. Хибя хэсь я’’ мада пришкольной лагерьт’ ӈэдарамбида. Таняна тидхалембадида’’ сянокода’’ , ӈаворта’’ , ялямдо’ сававна мэтадо’ . Ӈацекыда таняна мэван’ етри’ ханцеты’’ . Ӈарка нядо’ манзаямда тид’’ минреда."
https://vk.com/wall-147614552_4041,Очень скоро на Ямале...
https://vk.com/wall-147614552_4038,"Журналистов газеты ""Няръяна Нэрм"" с днем российской прессы. Желаем успехов, интересных репортажей и крепкого здоровья."
https://vk.com/wall-147614552_4033,"Х. Яунгад ирина” падвы. Толара”.   Хранитель святых мест Приуралья.  Гаврил Алексеевич Лаптандер, заведующий отделом по охране памятников истории и культуры МБУК Приуральский район «РМК» явно куда-то спешил. Увидев меня, он остановился и сказал: - Ты в списке пассажиров, кто едет со мной в район  святых гор ненцев на Полярном Урале на Саурей пэ, Ябта пэ, Хэхэ пэ, Хада пэ, Яля пя седа. Сегодня погода способствует нам. Сейчас дождёмся группу учёных из Санкт – Петербурга, Тюмени, Тобольска и полетим к нашим храмам под открытым небом. Вертолёт легко оторвался от бетонной площадки и взял курс на Полярный Урал. Скоротечно промелькнули могучая река Обь, железная дорога Обская-Бованенково. Над облаками появилась остроконечная макушка Саурей-Пэ, покрытая нетающим снегом. Приземлившись в стойбище оленеводов, я почувствовал твердь святой земли. Отдалённые горные отроги искрились белизной. Солнечные зайчики играли на скалах. Чистый воздух наполнил мои лёгкие. Я распростёр руки. Мой попутчик тихо дотронулся до меня и предупредил: - Здесь, как и в православном храме, кричать нельзя. И закралась во мне мысль, что Гаврил Алексеевич может поведать о святых местах, а я расскажу читателям о его трудовой деятельности на этом поприще. Он родился в горах Полярного Урала в 1962 году, у подножья священной горы Саурей-Пэ, откуда берёт своё начало река Пэдарата, поросшая в среднем течении по берегам лиственным лесом. В русско-язычной транскрипции звучит, как Байдарата. Человек, который наносил название реки на карту, видимо, ошибся и написал неправильно название реки. Так на карте появилось словосочетание вместо Пэдарата (река с лесом), Байдарата. Родоначальником горцев - Лаптандеров считается Таювома. В предгорьях Полярного Урала и его окрестностей он имел большой авторитет. Одновременно следил за Саурей-Пэ. По необходимости, каждый год ненцы привозили к святыне подарки и проводили национальные обряды. Так продолжалось до ноября 1917 года. Нежданно, негаданно на Полярный Урал пришли коммунисты со своей идеологией, круглой печатью и угловым штампом. Отобрали у именитых горцев оленей и организовали колхозы имени «Сталина» и «Няръяна Нгэрм». Спустя ещё несколько десятков лет из этих двух колхозов образовали совхоз «Байдарацкий». Родители Гаврила вначале работали в колхозе, а потом стали трудиться пастухами в этом новом оленеводческом хозяйстве до пенсии. Первых русских людей Гаврил увидел в пятилетнем возрасте. Однажды к ним в чум вошла женщина с голубыми глазами и русыми волосами. Она заговорила на ненецком языке: - Я буду учить вас русскому языку. Эта затея Советской власти пришлась по душе детворе. С удовольствием выводили карандашами буквы и цифры. Старики, мужчины, женщины с неохотой открывали буквари. Дел, кроме учебы, хватало на всех. Светлая женщина иногда уходила в соседний чум, а потом снова возвращалась обратно. Бригада, в которой работали родители осенью по тонкому льду переправлялась через Обскую губу. Зимой оленей пасли на сочных ягельниках реки Танабци и Харвоты, притоки реки Полуй. В детстве родители часто его оставляли на стойбище у деда в горах Полярного Урала, где паслись и частные олени. Гаврил к шести годам самостоятельно окарауливал весной отделённых транспортных быков основного стада. Он имел свой аркан, пояс с ножнами, нарту, собаку и передового. Дед Тимофей внушал внуку азы традиционной веры. А когда малыш переходил в очередной класс, учителя объясняли ему, что бога нет. А дед не унимался: - Гаврил, вот у нас есть Саурей-Пэ, Хада пэ и другие святые места. Мы все верим им, также как и наши предки с давних пор. Они нам ничего плохого не делает, а наоборот помогали и помогают и, наверное, будут помогать, если будем соблюдать наши традиции. Дед Тимофей, с опаской глядя на внука, рассказывал о традиционной духовной жизни ненцев. Гаврил взрослел на этих нравоучениях. Лаптандер Петка, пожилой родственник расширял духовный мир взрослеющего парня. - Не забывайте, ненцы, Великого Нума! Он дал нам оленей Илебямпэртя! Наши чумы вечно будут стоять у подножья Саурэй Пэ. Верьте ему! Как тут разобраться растущему Гаврилу? Но к восьмому классу он начал понимать, что у каждого народа есть своя вера. Только у ненцев храмы находятся под открытым небом, по мере необходимости они посещают их. Набожным человеком Гаврил не стал. Культура народа тянула к себе. После окончания Салехардского зоотехникума Гаврил Лаптандер приехал в родной Приуральский район. Стал трудиться ветеринаром. Позднее перешел работать в охрану объектов культурного наследия. Начал ездить по родным местам. И по необходимости посещать святые места предков. Собирал историческую информацию об этнических объектах, когда и как посещают их и за каким родом закреплены, поставлены ли под охрану государства. Такая необходимость появилась в связи интенсивным промышленным освоением района. После перестройки начали приезжать туристы, учёные, журналисты, артисты. Гаврил Алексеевич всегда рассказывал гостям о жизни кочующего народа и о их традиционной вере. На различных научно-практических конференциях он утверждал: Идолы поставлены для того, чтобы доказывать, что земля имеет хозяина. Оленьи пастбища, гнездовья птиц, места обитания зверей, а так же рыбные и нерестовые угодья находятся под присмотром тундровиков. И ненцы без надобности не истребляли пригодные запасы и не нарушали экологию. Вообще, ненцы верят в галактику. Там их боги – солнце, луна. Наиболее яркие звёзды, созвездия имеют свои названия. Неспроста чум имеет конусообразное строение, через верхнее отверстие приходит энергетическая сила. На одной научно- практической конференции Гаврил Алексеевич сделал доклад на тему «Сохранение языка, культуры и культовых мест коренных малочисленных народов Ямала». Он сказал, что на бумаге невозможно сохранить язык и культуру и привёл пример. В далёкой Се-яхе, Ямальского района живёт 80-летний Омдю Палевич Окотэтто, уважаемый человек. Он с двумя сыновьями, преодолев 800 километров прибыл на святилище Хада-Пэ. Почему? Только потому, чтобы весь его род не забывал родной язык, культуру, приумножалось стадо оленей. Его старший сын Хуко Омдювич уже несколько лет руководит одной из семейно-родовых бригад совхоза «Ямальский» И его дети тоже оленеводы. Опять напрашивается вопрос «почему?». Какая нить так прочно связывает этих людей? Вера, язык, культура, жизнь. В 70-ые годы прошлого столетия геологи разрушили святилище Янганя-Пэ на Полярном Урале. Там нашли мрамор и решили добывать его. И тогда собрались наиболее известные люди тундры в защиту святилища и провели референдум на месте проживания кочевников. Приехали в назначенный день ненцы-горцы с окрестных мест навстречу с администрацией и добывающей компанией. После совещания подозвал Гаврила Алексеевича к себе пожилой ненец из тундры, Лаптандер Петка и говорит: - Скажи их начальнику, что мне нужно четыре кирпича из фундамента храма в Салехарде, для подпорки под мою печку. Пусть они мне привезут. Представитель добывающей компании внимательно посмотрел на старца и сказал - Я вас понял. Уже поздно. Документы по разработке мраморного месторождения подписаны в Москве, без участия коренных народов Ямала. Выслушав мнение тундровиков, приостановили разработку горного массива.. Прошло с тех пор несколько десятков лет. Святилище Янганя-Пэ снова напомнил о себе. По России начали восстанавливать разрушенные храмы и церкви как признание ошибки эпохи и возрождения духовности. Янганя Пэ, как одно из древнейших святилищ, тоже подлежит восстановлению и реставрации и признанию как объекта этнической культуры.. Сейчас Гаврил Алексеевич с Андреем Сергеевичем Харючи, председателем Приуральского отделения ассоциации «Ямал-потомкам!» поднимают вопрос и подготавливают документы по восстановлению и почитанию святилища Янганя Пэ. По древним преданиям у горного массива есть историческая легенда. Когда ненцы при необходимости камлали на национальном бубне, его звук слышали далеко за рекой Пэдарата, на сопке Тёреналова седа. Наверное, за счет карстовых пещер на горе издавался необыкновенный свист и вой ветра. Вообще Янгана Пэ подлежит охране, как национальное достояние этнокультуры, палентологии и археологии Приуралья. Благодаря стараниям Гаврила Алексеевича Лаптандера в Приуральском районе официально зарегистрировано более 24 святилищ. Этим летом по всему округу проводились этнокультурные экспертизы этнических объектов, совместно с институтом проблем освоения Севера в Приуралье, провели исследования семи священных мест. На очереди национальные кладбища, наместпоселенческой территории. Сейчас по тундре ездит много всякой техники. Водители зимой проезжают через них и ломают захоронения. А около посёлков такие же строения никто не трогает. Закон карает за вандализм. Отношение к религии каждый человек получает с молоком матери. В большинстве случаев люди придерживаются своих святынь. А выбор другой духовной веры приходит со временем и с возрастом. В связи с этим можно сказать, что у многих кочующих тундровиков в священных нартах находится лик Николая Чудотворца - Миколки Мутратны (ненецкое), покровителя странствующих и путешественников, на ряду со священными богами своего народа. В особо торжественные моменты тундровики достают его портрет и окропляют уста оленьей кровью для того, чтобы каждый человек мог свободно ходить по земле и верить в своего покровителя.   Хабэча Яунгад"
https://vk.com/wall-147614552_4032,"Сянакова’ ялэ мэтына’’  Я’ сяр’ ниня едэй пом’ ядабта’’махадана’’, маня’’ ӈэрм’ яханана’’ мале несэй хэбидя ялэ ӈатева’’. Ты пэртина’’ сянакова’ яля’’ тюку по’ мэтына’’. Хахаяда яля’ сяха’, ханяна пирдырмадо’ мале падаркана ӈадимдець. Тиканда тарця ӈэӈгу.  Сямянхат нерденаӈэ пяку’’ яхана мале яра иры’ 21 яляхана ты пэртя’’ ӈобт’ ма’’лёда’’. Кар-Нат факторияхана пирдырта’’. Сяхари’ таня’ хахаяда я’’амна мюсерта’’ нидо’ ӈани’ турцеты’’. Ӈамгэ’ пиркана ты’’ сапо’’лана иры’ 11 яляхана Харампурхана ма’’лёда’’. Таняна ӈобтикы мюсерта’’ ненэцие’’ сянакова’ ялям’ ядабтаӈгу’’. Няби яляхана Тарко-Саляхана ӈани’ нидо’ пирдыраць ня’’маӈгудо’. Тарем’ тасла’’, Пуровской район’ ты пэртя’’ тикы сидя яля’ тэри харад’’ помна ӈэдалёрта’’. Тадӈо’’ тикыто’ пондо’ саць хубта ни ӈа’’. Тикы ялэ’’ пиркана Красноселькупской районхы Ратта, Красноселькуп’ тер’’ ӈани’ сянакова’ ялэдо’ мэта’’. Таняна ты пэртяндо’ тянё ӈэб’’ ӈод’’, хуркари тохолкова’, мирма’, панорма’, тамна ӈани мэкад серк’’ мядондидо’ тохоламбаӈгудо’. Тюку вадахав сеян’ тамна лимбикавна ты пэртяха’’ ха’’маӈгу. Надым маркана округна’’ ерв’ Кубокм’ ты пэртя’’ матопаӈгу’’. Март’ иры’ 12-13 яля’ пиркана тодо явна мюсерта ненэця’’ сянакова’ яляхандо’ ма’’лёда’’. Небо’ хабця’ ми’’ма’ е’’эмня Надымской район’ терри’’ ма’’люрӈаць. Новой Уренгой маркана ӈобтикы март иры’ 19 яляхана ӈобт’ тэваӈгуд’’. Таняна хахая’ илена’’ мядо тэврасеты’’, тэхэна ӈэдалёрта’’ танясеты’’. Тюку по’ ӈод’’ ӈани’ сянакова’ ялэдо’ мэтыдо’. Салехардахана март иры’ 26 яляхана пирдырма ӈэӈгу. Тикы яля’ Самбург’ няна ӈод’’ ӈани’ вы’ тер’’ ӈобт’ ма’’лёда’’. Муравленко’ няна ӈани’ ӈэрм’ тер’’ сянакова’ ялэдо’ мэта’’. Сямянхат пуда’ Тазовской район’ тер’’ пирдырма’ ялэдо’ ӈэӈгу’’. Пыдо’ март иры’ 27-18 яляхана нидо’ ядабтаӈгудо’. Ӈатенахава’’, ӈодь хабця’ сидна’’ нёя таӈыламда’’. Сензава’’ ӈэхэва’’."
https://vk.com/wall-147614552_4024,Едэй поʼ тоӈов!
https://vk.com/wall-147614552_4015,"Сыркарэй, иры’ яляхана ... маня ӈэдалыва” мят паромбива”...  ( Новая песня Нядмы Няруя, на стихи Валентины Няруй)"
https://vk.com/wall-147614552_4005,"Сёяха’ тер Хоротэтто Ева’ падвы ✍🏻📩 👇🏻 Луци’’ ненадо яля’’  Тюку по’ едэй урокава’’ ӈадимясь. Нюмда - Основы мировых религиозных культур. Урокаханана’’ я’ тир’ ниня иленя ненэцие’’ ила’’, культура’’, хэхэн’ пынрёбцо’’ нямна лаханакурцетыва’’.  Маня’’ илесь яна’’ нюмда - Россия, тиӈгывнанда (ӈардавнанда) тодо ненэцие тэнз’’ иле’’. Нюртейӈэ тохоламбавэва’’ – луци’’ культура. Луца’’ харто’ вададо’ таня, невхы иринато’ иле’’ми’’ нямна ӈоб’ тенева’’, етри’ тенедо’. Невхы ӈацекы’’ сянакубц’’, вада’ хара’’, ӈавар’’ тэнз’, манзаи’’ мирбя’’ тев’ ёльцянд’ теневыдо’. Ӈавна луца’’ ӈобтикы хусувэй ӈамгэн’ пунрёвы’’: иканя ид’ ерв иле, пэдара’ харта ервада таня, ӈани хусувэй ӈамгэ’’ - ервсавэй’’. Пуна’ луци хэхэдавыдо’ - христианӈэ хэвы’’. Тарем’ ӈод’’ невхы хэбидя ӈамгэрихито’ пунрёвы’’. Та’ мальӈгы похот хуркари хэбидя яля’’ хаёвы’’, тедахарт мэ’’эйдо’. Иван Купала’ хэбидя яляхана еси’’, то’’, яво’’ ид’’ яӈга ныхыдо’ ӈадибермы’’, ӈадьбята тикы яляхана ит’ падирць тара - мэбертан’. Таддикахад ту’ нимня санармы’’- нибтравы’’. Ӈани’ хэбидя яляндо’ нюм’ - Масленица. Нито’ мяк’’ ядэрӈа’’, ӈаворӈа’’. Хусувэй мякана блин (лескы) сертаби’’, тикадо’ яля’ сэвм’, хаер’’ ӈади’’мям’ манэ’’лабтамбада. Сыра’ сидяӈгм’ ӈарка’’я тодабцяӈгана парадамби’’. Ӈани’ ӈопой хэбидя яляндо’ нюм’ - Покров. Покров’ нерцюна таӈы’ пявы няби ӈэрёй’ манзаидо ма’’леби’’. Та’ ямбан’ пихина хадырмы’’ хоровидо’, овцыдо’ мят’, яӈга иле’’лавито’ мю’ - хлевха’’ тюлебидо’. Покров’ ёльцяӈгана нюртей сырада ха’’морӈа, ӈадьбята тарем’ нюмдевы. Маня’’ яханана’’ хусувэй ненэця’’ тэнз харта культурада таня, нина’’ ила’ саирм’ теневаб’’на’’ тара’’."
https://vk.com/wall-147614552_4002,"Меретя Тусида падвы. Сёяха тер👇🏻 ✍🏻📩 «Хэвы» вада Танякуй похо’’на ӈарка ненэця’’ «хэвы» вадам’ лахарёхо’’нато’ етри’ вадета’’ то’’олха ӈэсеты’’.  Теда’ школахана тохолковы’’ ӈарка ненэциена’’ мал’ ӈокхандо’ пионер ӈэ, комсомол ӈэ таравы’’, ханя ӈыдо’ коммунист’’ ӈэвакы’’. Ӈадьбято’ хэбидям’ сабе нивы’’ тасламбю’’, етри’ «хэвы» вадам’ нивы’’ мэс’’. Ӈацекы ненэця’’ тюку яляха’’на «хэвы» вадам’ ӈояк’ вадетадо’, ханя ӈэрихина саць хэбидя серкана манзь пэр ӈа’’: «Хэвы». Тамна саць техэ малханда харта нянда ехэра ӈгу’’, ӈамгэ хэвы, тэри хэбёвахаданда тенева ӈгу’’. Ханя ӈы ненэць’ хэбёвамда серокута сер’’ тасла ӈгуда, вэ’ сер’’ ни ӈэ ӈгу’’. Ханя ӈэр хэбёванда нямна теневахая тарем’ манзь пэрта: «Тикы невхы таросяда сер’’! Ӈамгэхэна тара’’?» Хардахана ёртя’’ пятабциедо’ пул’ (тротуар’) ядувна вэ ӈгаласетыдо’. Хубтахана манзаяханд яда ӈгун, ир тамна ядэрта: «Ханзер’’ ӈэб’ савади? Хэрабтамба – пон’ яда ӈгун. Е ӈгалп’’ – тарси’’ хэбёванда нямна теневан». Сит’ маниена я ӈгохортаб’’ – тарем’ ӈод’’ ханяр хэрабта. Ханя ӈы не’’, пирибтя’’, неноховавна хардахана соявы’’, хардахана иленя’’, тикы пятабцьм’ е ӈгахалтадо’. Пыдо’ хэбёвамдо’ нидо’ тасламбю’’, нянандо’ тэри пятабць’ ядэлавандо’ ниня юседа. «Хэвы» вада ӈамгэхэна таравы? Нюртей тарабцодо’ – луца’’ вадавна «правила безопасного поведения»: -Ит’ пэ, табо нён моёпю’’, ид’ ерв’ сэв ситан, лада ӈгун! Ӈамгэ тарем’ лаханавы’’? Ӈацекы тарем’ моётанаханда, ит’ мо’’на’’ пир’’ ӈада. - Нумд’ нён енер’’! Ӈацекы ӈынхананда тю’’у’ енертаханда хари’’ ӈэдаравы му ӈгхананда ядара пиртада. Ӈани таробцодо’ - ненэцям’ вэва серкат, вэва иле’’мяхат я ӈгремба, саван’ тидхалёда илам’ минре табедамбида: -Я’ илени, няданд ныхысяда танарамба, маяндолтамба хэвы. - Нид нёд хэткус’’- хэвы, хэткутна парнэ сит’ пя ӈгу. Ханя ӈы хэбидя вадидо’ хэхэн’ пунрёбцохот перевы’’. Невхы ненэця’’ тарем’ тасламбавэдо’: хабця ӈо ӈылека’’ няби « Ӈа» ненэця ӈг’’ тэволэйдо’. Теда’ ненэць’ ха ӈгулабта, хардахана илебата таминда лекар’’ мят’ ханда, хой няна иленя ӈэбта’ лекар’’ тиртя ӈаном’ ханда. Ӈамгэхэрт тадебя’’ ни’’ тара’’, ханм’ хадаба ни тара’’. Ханя ӈы’’ хэбёвэ ӈэ тасламбавы сер’’ тюку ила ӈгана таросялвор ӈа’’. Невхэ’’на не ӈацекы санарць волтамбавыдо’: хэвы – сэдо ӈод ямб’’ ӈэ ӈгу’’. Теда’ не ӈацекы’’ школахана физкультура урокаха’’на санарць пэр ӈа’’, хибяхарт ни манд’’, тикар – «хэвы». Невхэ’’на нем’ таркаля ӈг ӈэ ядэрць волтамбавэдо’. Теда’ не’’ хардахана, ханя ӈэхэна хой’ няхартахана пи’’мята ядэрта’’, не’’ джинс мэта’’. Ханя ӈы хэбёвы ӈамгэ’’ илева’ сер’ таросялвор ӈа’’, ила ӈгад юхур ӈа’’. Саць хэбидя’’ - ила’ няю’, нум’ няю’, хальмер’ ӈамгэ’’ ед’ ӈэда’’, ханева’, ёлава’ , ты пэрма’, манзаи сертабава’ нямна ӈэда’’ - тикахавахабидо’ хой’ няна иленид’’, харад’ тер’’ ӈэбто’ ӈод’’ етри’ тасламбидо’. Тамна ехэрана нямдо’ табеда ӈгудо’, луца няхартамдо’ пуняку’ мэ ӈгу’’, манзь пэр ӈа’’: «Тикар хэвы. Маня’’ нянана’’ ни серос’’». Ӈадьбята «хэвы» вада тэри вада ни ӈа’’, тикава’’ ила’’ма’’ сахарамби, культурана’’ мэйра’’ма."
https://vk.com/wall-147614552_3997,"Ну, а мы принимаем подарки! Сегодня к нам в гости зашёл наш дорогой земляк, Президент Ассоциации ""Оленеводы мира"", Сергей Николаевич Харючи. Поучаствовал в нашей акции и вручил книгу ""Диалектика ямальского быта"". Поздравил коллектив с наступающим Новым годом!   Поздравляем всех с наступающим Новым годом и ждём вашего участия в нашей небольшой акции по наполнению редакционной библиотеки."
https://vk.com/wall-147614552_3996,Просчет поголовья рогачей в Ямальском районе.
https://vk.com/wall-147614552_3995,"Творческий вечер - памяти, первого ненецкого композитора Семена Няруя."
https://vk.com/wall-147614552_3993,"Маня’’ ненэця’’ма 👍🏻👇🏻  Манзаямда теневада👏🏻👏🏻 Ямальской районхы Сюнай-Саля’ школахана Антонина Хыномовна Тибичи пон’ манзара. Нюрте’’э Сёяха харад’ школан’ ӈэдаравэдонзь. Пыда Салехардыхы ӈацекы тохоламбади’’ колледжм’ ма’’левысь.  1992 похона Сёяхахад Сюнай-Салян’ манзараванзь хаӈадонзь. Таняна пыда нерде’ нёлёко ӈацекы тохоламбавысь. «Та’ мальӈгана школам’ тандая’ нэдонзь. Ӈацекы тохоламбада’’ ёльце тараць. Мань мале Сёяха хардахана манзарадамзь. Хар’’ни яхани си’’ми ханзь пяць. Тарця юнм’ намда’’махадани хаядамзь», - тарем’ Антонина Тибичи мась. Сяны ӈэбта ӈод’’ тохолкова серо тидхалембада’’ ерв’’ ма’’ним’’: «Школанда’’ ерв’ марцьхэӈэ хэбат сава». Тюку яля’ ӈэсонд’ Антонина Хыномовна ӈацекы тохоламби, тадтикахад ерв’ марцьхэӈэ тара. Пыда тохолкова’ няю’ хуркари падро минре. Таӈок по’’ ямбан’ сяӈок падарм’ падвакы, тикыда ӈобт’ ма’’лаб’’ мале сян мяӈэ хэванӈгабя’’. Тикы’ хавна ӈацекыта ня’ ӈобкана тохолкава’ няю’ олимпиадаха’’, пирдырмаха’’ ханцеты’’. Сяхаӈгав тохолавыда сидта тотрев’ школахана ӈацекы тохоламби’’, лекараӈэ манзара’’, ервӈэ тара’’. Сидто’ тохоламбавэмдо’ тенедо’, хэтвы вадида тюку яляха’’ тэврамбидо’. «Маня’’ манзараб’’на’’ серона’’ ӈобня’ ӈэсеты’’, сидна’’ манзарава’ ёльцяӈгана ӈобт’ нята тохолась. Хурка ӈэб’’на’’ ӈод’’ пыда вадам’ мэпата, пуня’ ӈоб’ нива’’ ӈа’’», - тарем’ манзара нята няда Лия Хороля вадам’ мэ’’ӈась. Антонина Хыномовна маня’’ газетава’’ толабида, тикы вадида манэ’’манӈгабяда. Хахаяда яляхана Законодательной Собрания’ ӈэвахана мэ’’нахад пыда сава падарм’ манзараванда няю’ ня’’амвысь. Тарцям’ хусувэй хибя ни ня’’марпю’’. Антонина Хыномовна манзаида яля’ няю’ тидхалемба минрейда, ӈадьбята тикы е’’эмня сидта сава падаркана ненадумдамби’’. Нядна’’ ӈани’ сейхад миндя вади ӈэдарамбива’’. Нён хаӈгур’’, варер мэс’’, манзаяр сававна ми’’ӈая, мят’ тер’’ вэвахад ехэрая’’."
https://vk.com/wall-147614552_3982,"Пастух с оленьим стадом  Я знаю: в тундре круглый год У пастуха полно забот: Легко ль идти за стадом, Когда вокруг по пояс снег, И небесам открыт ночлег, И волки воют рядом?  Перед костром порою он Назад откинет капюшон И вдаль, темноволосый, Сквозь наполняющую мглу, Как будто меткую стрелу, Бросает взгляд раскосый.  Он на ремне носить привык, Как талисман, медвежий клык (Смела была охота), И колокольчики при нём Шнурами связаны с ремнём, И палочка для счёта.  На этой палочке пастух, Чей нож остёр и крепок дух, Как повелось от роду, Зарубки делая, ведёт В мохнатооком стаде счёт Оленьему приплоду.  А если, заметая след, Засыплет олененка снег, Его он откопает И отогреет у костра, Душой исполненный добра, Пастух – он дело знает.  Под отпечатками копыт Останки мамонтов хранит Земля здесь сплошь и рядом. По тундре бродит не спеша Земная, звёздная душа – Пастух с оленьим стадом. Леонид Лапцуй  фото: [id254117851|Марина Яр]"
https://vk.com/wall-147614552_3970,"Сёётэй тадебя 👏🏻👏🏻👏🏻 Ӈарка пэвдей ирыхына 16 яляхана 1946 похона ӈарка Саля’ яв’ вархана хасава ӈацекы соявы. Николай няби Мария Няруйха’ мякана нердена нюди’ соявы. Пыди’ нюмди’ Семёнӈэ нюмдевэди’. Николай Няруйм’ - нисямда ненэця ярабц, сюдбабц, хынабц мэтаӈэ теневадонзь. Хасава нюмда нинмянда ни’ ӈабтабта сём’ ханасеты. Тикы мэ’’мы сёда нюда намдормыда.  Ӈопой тарця намдавы сёмда иланда’ ямбан’ минредась. Тикы «Мерця мя’’ми нида хавдаӈгу, нюми соясь», тарем’ нисянда сё’ пэӈгась. Хасава нюхунда, Семёнан’ манзеты: « Пэдаван’ ӈа’’, харт савовна тохолку’’, нид’’ сава хабян’ тохоламбю’’. Нисянд’ небянд’ сё’’ нёд юрыбасьту’’! Няруй’’ мэта сё’’ нёя’’ сусаӈг’’!» Хыноць пирмамда школахана хамедавэдо’, пыда баянхана тэри сянаковы. Школамда мале’’мяхаданда сидта тохоламбавыда тарем’ таславэдо’, сёётэй ненэць’ ӈэбта сава. Нердена курсахананда тохолкоб’’та, нюрте’’э сита Людмила Кравцова няби Георгий Сокуренко тохоламбавэхэ’. Нердена толабавы нотыда, ненэцие’’ сёвна тохолавыда. Пыда баянм’ мэ’’ӈась, тамна фортепианом’ тохоламба пявы. Вадамбой’ ӈудита тарка тэри’ хынотадрев’ клавишавана хайнаць, ӈэдалёда’ тотрев’ пыда хусувэй сём’ минресь. Ӈобто’ «Тэталь-вэталь…». Тиканда ниць табай’’, тамна нерня’ пядасьХарта падвы сёда етри’ ӈадиберӈаць, тикы’’ поӈгана: «Ритмы тундры», «Танец с бубнами», «Ёроко». Падвы’’ сёда толаба пяб’’ сидя юрӈэ хэванӈгабя’’. Хуркари сборник’’ ӈадиберӈаць, ӈобто’ «Праздник тундры». Тикада юкад вата няхар’’ сидя сём’ терӈа, мале сян по’’ хэ’’мяхад ӈани ӈоб’’ сборникм’ ма’’лась. Семён Няруй’ нерцюбт’’ ӈэрм’ тер’’ поӈгана хибяхарт ненэй сё’’ музыкам’ нись падыбю’’. Маня’’ округханана’’ тикы няна’’ сё ехэрана’’ яӈгованӈгабя’’. Тарем’ ӈод’’ ненэй ненэцям’ илаӈгананда – ханебата, мюсеванда мальӈгана, халям’ пэрпата, ярколабта, сянокованда мальӈгана, мякы манзаида пэрпата ӈани’ сё минреда. Ненэй ненэця’’ харто’ сёдо’ таняць. Тюӈгава’ ельцяӈгана, мядонзь ӈэдалерпато’, ямб мюд’’ поӈгана хыноцеты’’. Ябе мэта сёдо’ мэ’’мы’’. Ханяӈэрихина пензеретвы’’. Тюменской училищем’ ма’’лесь, пуна’ яханда тось, Салехардахана ӈацекы тохоламбись. 1971 поход сяӈок ӈацекым’, наным’, пирибтям’ сён’ тохолавыкы. 1990 похона Семен Николаевич Ленинградской консерваториям’ ёльцесь. Маня’’ ӈобкана теневана’’ сёва’’ «Су’’ляко» ӈэванӈгабя. «Су’’ляко» сёмда ӈули’’ нерде’ Московской сё падыбада мякана пададонзь. Пуна’ я’ ханярина муно’’лабтамбидонзь. Тикы сё’ вади Леонид Васильевич Лапцуй’ падвыда. Сёхонанда я’ мун’’, сюлартако’ сёкоця, тиртя’ мун’’ со’’. Хуркари сё’’ таняб’’ ӈод’’, падаркана сёӈэ сертаба ӈопой нярива’’ пирмэда, тикы - Семён Николаевич Няруй. Теда’ илевы ӈэб’’та пыда си’’ив юкад вата самляӈг помда мэтась. Пыда харта тарем’ манзеты: «Мань хой’ ня’ сава сёдамдо’ минреванзь хаядм’, мэта сё’’ми - «Су’’ляко», тикар - ты’ ила. Су’’ляко таняӈгу, илма’’ нерня’ минда». А. Салиндер’ падвы’’ 👏🏻"
https://vk.com/wall-147614552_3962,"Надежда Сергеевна Салиндер падна✍🏻📙📗🗞  Тет сямдоре Тет сямдоре Таслахаяˮ Ӈобт’ подермыˮ. Няслахаяˮ Ӈобт’ садавыˮ. Тет сямдоре Ямбдо’ еӈадо’ Ӈобˮ мерарин Меравы тоˮолха. Тет сямдоре, Тет ӈэторе Харв хуромэдо’ Ӈэрм’ парондэй’ Парондэй’ пыя, Парондэй ваӈо’ Нидо’ тэрабюрˮ. Тет сямдоре Ӈэто’ самолад Ӈэрм’ хадӈэ Сюрна тоˮолха.  фото: [id254117851|Марина Яр]"
https://vk.com/wall-147614552_3951,"А вот вам для досуга от Хабэчи Хываревича Яунгад👇🏻✍🏻 «Ныхыдырма»  Я приятно удивлен тем, что в очередном номере «Ямальский меридиан» прочитал сообщение о Льве Езынги, который стал финалистом чемпионата России по перетягиванию палки, занявшего третье место в Твери среди профессионалов. Его спросили: -Кто тебя тренирует? Меня никто не учит. – спокойно ответил Лев, – нигде специально не занимаюсь. Я рыбак. Зимой пешней долблю лед толщиной до двух метров каждый день. Особенно Якутские спортсмены были удивлены физическими данными Ямальского парня. И Лев Езынги тоже почерпнул много интересного из этой поездки. Сам себе задаешь вопрос:""Почему в округе вообще на «Руле» масс-рестлинг?"" И я хотел бы поспорить с представителями из Якутии. Ныхыдырма» в переводе с ненецкого на русский означает «единоборство силой». В давние времена среди силачей – ненцев проводились соревнования. Иногда на кон ставились олени, нарты, даже представители прекрасного пола. Возможно и у других коренных народов России есть аналогичные единоборства, как «ныхыдырма». Я не согласен с тем понятием, что этот увлекательный вид спорта чисто якутский. Таким же образом нельзя сказать, что он чисто ненецкий. Здесь уместно констатировать тот факт, что мас-рестлинг – это достижение всех коренных народов России. Почему так говорю, а потому что у себя в Российской федерации нет, да проявится какой – ни будь представитель из коренных народов. Начинают смаковать какой национальности, где родился, чем занимается. Например, Руслана Проводникова, чемпиона мира в своей весовой категории по боксу называют «Сибирским Рокки», а про национальность вообще умалчивают. Или стесняются, что представители коренных народов способны участвовать в больших соревнованиях. В такое же положение попал и Лев Езынги. Судьи долго думали, откуда он, где живет, что такое Ямал. Это получается от того, что мы восторгаемся заморскими красотами, а свою Россию с её людьми недооцениваем. Хабэча Яунгад"
https://vk.com/wall-147614552_3948,"Вчера на фактории ""Порц яха"" прошел просчет оленей 3 бригады Совхоза ""Яр-Салинский""."
https://vk.com/wall-147614552_3946,"Дудинкахад падна👇🏻✍🏻📩 Еся’ нядма 🤝🏻 Тюку илаӈганана’’ ӈэрм’ терӈэ харе’’ невхы илма’’ нёдавана’’ е’’эмня хуркари тарана серо ервона’’ ӈадимдемби’’. Пили’’ нерде’ проектм’ пада тараӈгу. сертаванданд няю’ есядамд нэкалць пиртан’.Тикы’ хавна ненэциена’’ тэри харто’ невхы иламдо’ нёдавандо’ е’’эмня есь ӈани’ тамби’’. Тарем’ Ензя’ яхана ӈобтикы хуркари тарана мэкад серо ӈадимдемби’’. Ӈоб’’ программава’’ Красноярской крайханана’’ 2009 поход миӈа. Сидя ёнар’’ мян ӈэрм’ ненэця’’ма’’, я’ мидыхы иламдо’ мэта’’, еся’’ нядман’ харвана’’ падродо’ падвы’’. Хусувэй по’ вымна мюсерта’’, ханена’’, халядана’’ ненэцие’’ е’’эмня есям’ ӈадимдемби’’. Тюку по’ ӈарка пэвдей нюртей яляхана ненэцяӈгат падродо’ мале ня’’марпа ёльцевыдоць. Лимбя’ ирыхына, едэй тованда похона яноларавы’’ хибяри’’ падродо’ серта ӈани’ пирта’’. Тюку по’ маня’’ ненэциена’’ няю’ 173 млн. есям’ ӈадимдевы’’. Ты пэртя’’ - 95 млн. есям’ е’’эйта’’, ханена’’, халядана’’ - 78 млн. помнандо’ тяртыдо’. Хусувэй ирыхына ненэця’’ есьдо’ ня’’марпидо. Ты’ пэртя’’ хасаваю’’ ёнар’’ сидя юр’’ есям’ хомби’’, халядана’’, ханена’’ нядма няхатато’ тянёрка - мат’’ ёнар’’ хасаваюр’’ еся ӈэсеты. Невхы иринато’ илам’ нёдана’’ ненэциена’’ тарця еся’’ нядмам’ ня’’марпи’’. Вы’ иланд’ мер’ тэвавы’’ ӈацекына’’ - 14 поданто’ хэ’’мяхад есь хомби’’. Тикыто’ хавна вы’ тер’’ ненэцяӈг’’ ӈани’ ӈавэ мипи’’: Лекар’ аптечка’’, бензин’’, мя’’ мир’’, тамна ӈани нядма’’ таня’’.  Елена Ямкина’ падвы"
https://vk.com/wall-147614552_3936,"Ансамбль ""Вы сей""  с фрагментом свадебного обряда (выкуп)."
https://vk.com/wall-147614552_3930,
https://vk.com/wall-147614552_3928,"Шанат вачи” тасԓаӈа” Нешиӈ нянта куше диԓимам, мяктата манытаӈата, нянанта дёԓимяшо’, дюничаԓьш намтнаӈата. Таԓям Ямалханана ӈайта нешай” дет тонԓюта департаментхана мансԓанна” выӈкай мятумана дятэԓьшту”. Шанат нисы” кошту”. Департамент’ веԓв маԓьшхи Ренат Пяк Пуровский районан тоӈаш. Нешай” дет тасԓамы управлениӈ мансдям минԓена Терентий Пяк няӈиӈ выӈкна диԓина” нешай” мя’амна дятыԓяханьш᾿. Шанат дяԓяӈ выӈкна мансԓаӈаханьш᾿, шанат дяхана канӈаханьш᾿ - Ханымей᾿няна диԓина” нешади” мяту”коӈаханьш᾿, Каԓпюԓ няна дятыԓяханьш᾿. Таньше выӈкай мя’амна дятэԓьш Ренат Павлович чуувна диԓина” нешади” дил нямна дюничаԓяш. Выӈкна мансԓани” дет тонԓюта” куԓка” деты” шеԓ” ӈычимям вачаӈаш. Управленихина мансԓана нянта няӈиӈ нешаӈкна” тышиняна шеԓтапётатуӈ федеральный реестр нямна мунуӈаханьш᾿. Чики патаԓ выӈкна диԓинахана ӈаԓкамана таԓаӈа. Кимя таняӈ патԓота” тамна ниша ӈайтапта, меԓ ӈайтаптамата таԓа. Таӈ камна таньше дёԓимяшуши поӈкнатоӈ нешаӈк мичиԓпёта ӈамыку” де᾿эмня мунуӈаш”, мя’ дет ӈайта капитал’ вачаӈаш”. Чуки похона выӈкна диԓина” ӈашки’ нешаӈы” няхамты - хампԓяӈкты нютуӈ тадямэп, деваку ӈашким няхамты нютуӈ мэпнантуӈ – ненэй мя’ дет ӈайта капитал’ нямаԓпи”. Чики хома шеԓы” Ямална ӈаԓка веԓв таньше тасԓамы, выӈкна диԓина” нешади” нятапёшь. Ӈуп мят’ дет тонԓюта капитал’ миԓта хампԓяӈк дюԓ дёнаԓ веша”. Таԓьшам выӈкна диԓина” ӈашки’ нешаӈы” ӈуп мэмаӈ нямаԓпёты”. Ненэй мят’ дет ӈайта капиталны ӈуп мят’ мемаӈ мян ӈу” тунԓы”, шича копахат хӭтмы дедя, шича прашинай дедя, вешай кэԓ, ԓатаӈяш мэвнта” пяй латку”, шича кан. Нешаӈи” чики мытуӈ миԓы” вешаӈайши нитуӈ нямаԓпёт”. Таньше поӈкнатуӈ дёԓимяшуши мансдяӈ дет тохоԓкота” ӈашки” куше округханана нятапёмам вачаӈаш”. Чуки похоты мансдяӈ дет’ заочно высший’ учебный заведенихина тохоԓкота” ӈашки” тохоԓкомамтуӈ тэмташат вешат ӈуп’ похона хампԓяӈк᾿дю” дёнаԓ вешам мишту”. Чикиӈ камна аспирантурахана тохоԓкочи” нятапи”. Департамент’ веԓв маԓьшхе маньшту, пытуӈ нянантоӈ таньше нешади” подюмана, куше диԓимамтуӈ манысаԓьш дятыԓма хома. Нешаӈкат дилтуӈ нямна ӈайта вачи” намташту”, куше ӈокна чики шеԓу” тасԓавштамтуӈ вачашту”. Нешади” няӈта мэмы” шаӈкмян ваче” Ренат Павлович таки дяханта Хаԓяӈкаԓтан тэвмахатата нянанта мансԓанна” нета” няш тасԓандята. Чуки ноптухуты куԓкаԓи” деты шеԓ” дилыӈ няӈ тасԓёта” ӈычимшту”, таԓям таньше нешади” помна дятыԓма хома.  Лариса Айваседо патмы, шат’ миԓ” Андрей Пяк таттамы"
https://vk.com/wall-147614552_3925,«Российский Север» форумхана мэвы” илаӈгы ненэця” няна” тарця вади ӈэдарамби”.
https://vk.com/wall-147614552_3920,«Российский Север» форумхана мэвы” илаӈгы ненэця” няна” тарця вади ӈэдарамби”. Илья Сэротэтто тарем’ лаханась.👏🏻👏🏻👏🏻 🤝🏻🤝🏻
https://vk.com/wall-147614552_3912,«Российский Север» форумхана мэвы” илаӈгы ненэця” няна” тарця вади ӈэдарамби”. Светлана Ивановна Тусида тарем’ лаханась.
https://vk.com/wall-147614552_3910,"Ӈарка пэвдей иры’ 15 яля’ округна’’ ӈэвахы ерв Дмитрий Артюхов тидпой’ лаханаӈгу. Пэвсюмя’ няӈы мат’’ час’ пиркана намда пиртава’’. По’ ямбан’ ханзер’’ манзаравамда вадета, хонаркода ненэцяӈг’’ инзелеӈгу, вадамда мэта. Яна’’ тер’’ ненэця’’ хонравандандо’ таняб’’ Instagram , «ВКонтакте», «Ямал Официально» чат-бот’ сер’ вадидо’ ӈэдабта пиръядо’. Ӈахакуд хонарко сава. Лахарёмда «Ямал-Медиа» телеканалхана намдаӈгува’’, тамна интернет’ мутравна харта страницахананда минреӈгуда. Ненэцяӈга’’на лаханакурманда ирманя журналистха’’ лаханаӈгу. Тюку яля’ пиркана ненэцие хонраванда вади ӈобт’ ма’’ламбидо’. Пили’’ нерде’ сямянхат тоенана юнрава тэраӈгу’’."
https://vk.com/wall-147614552_3908,"( лесной диалект) Каԓпюԓ хӭмӈычу хомяхамты👇🏻👏🏻✍🏻 Нешай” диԓишат каԓват хӭмӈычу хомяхамты. Пӭмчахана каԓтан томахана шан’ ни пӭйман. Мяту” поӈкна куԓкаԓи” ламп” вэнаԓамай”. Каԓпюԓ шехеԓыӈ таԓкан деты ненатумт - мэкатамна пытыԓмы аркам шеԓтамай”. Чикимтоӈ деты светодиодный’ подсветкахана мэмытуӈ. Таӈичохона ламптуӈ ӈычушат петуӈ детымтамай”, деты катапчанԓма ламп” ӈытымай”. Куше каԓтамтуӈ хомяхамташатуӈ шеԓо” Каԓпюԓ администрацихина мансԓанна” каԓтантуӈ чеԓ” нетуӈ няш, ӈуп вин’ камоԓьш ӈокна тасԓамытуӈ. Вихинянтуӈ мамай”: нешай” диԓишат каԓты ӈыди каԓтыхит нинԓи ӈаймята таԓа. Таԓям каԓтантуӈ дяԓяӈаймямэт няхаԓ шехеԓайтуӈ кэвмана вэнаԓамытуӈ ламптоӈ тыӈ миԓсатԓям шеԓтамайтуӈ. Парктуӈ пӭмчахана дяԓяӈаймя мэты шанат туԓяки ламп” вэнаԓамай”. Тыӈ кан’ԓаха арт-объект’ ӈамтамай”. Чикимтуӈ ӈупчики светодиодный’ подсветкахана шеԓтамайтуӈ. Каԓпюԓкана диԓина” маньшту”, сквертоӈ дёԓьше хома, таняӈ мят’ чеԓсамыӈ тошту”. Паркханантоӈ ӈашкиуди” шанакунԓма пыӈки” ӈамтаӈаш”, мянаԓьч мэта спортивно-игровой’ комплекстуӈ тадя. Чикехена куԓкаԓи” вэнтоԓьш, шанакош, мянаԓьч мэта” ӈамыдётуӈ тадя”. Ӈашки”, ӈаԓка неша” чупей таняӈ кяшту”. Каԓпюԓ чеԓы” каԓтыхинантуӈ ӈайта сквертуӈ моӈкам хомяхамтапёши ӈука ӈайвачи” шеԓтаӈаш”: ӈотакууди” меӈаш”, ӈамтуԓшади” ӈамтаӈаш”, ламп” вэнаԓаӈаш”. Хыԓаӈ поԓюӈ хапмаӈ тайхана площадкетуӈ, ӈотакутуӈ дяԓитахана вылтампёштутуӈ. Таԓям парктуӈ мюди дятыԓмахана пон хома ӈяшту. Каԓпюԓкана диԓина” неша” маньшту”, каԓтатоӈ дёԓьше хомяхама."
https://vk.com/wall-147614552_3907,"Ӈэрм’ тер’’ илаӈгы ненэцие’’ тасалкова 👏🏻👇🏻🤝🏻  Юркад вата илаӈгы ненэця’’, манзарана’’, тохолкода’’ Салехард маркана ма’’лыць. Ӈэрм’ тер’’ е’’эмня ӈэда «Российский Север» форум манзарась.  Тикы форуман’ товы ненэць’ ӈокась. Хусувэй яля’ пыдо’ едэй ӈамгэхэван’ тохолкуць. Ӈобт’ нятна ю’’ ненэця’’мана ма’’лахая’’ командаӈэ сертэйдонзь. Тохоламбавыдо’ «трэк» нюбе’’ӈа’’. Тарцяць: «Арктическое гостеприимство», «Молодежное предпринимательство», «Сохранение языка и культуры коренных малочисленных народов». Яля’ няю’ мэта’’ еся’’ Ӈоб’’ ӈули’’ таранадо’ есям’ня’’амва’ няю’ ӈась - «Грантовый конкурс». Сайтхана проектм’ сертавы хусувэй хибя есям’ ня’’ма пирӈась. Маня’’ Ямалхадна’’ мале сян ненэць’ есям’ недвомысь, поӈганандо’ Илья Сэротэтто мэ. Пыда сё падыбава’ ня’’амна проектада ӈэвысь. «Сё мэти’’ мя’’» нюбе’’мысь. «Тюку илаӈгана сё, сюдбабц, хынабц падыба тара’’. Теда’ сюдбала ненэця’’ ӈоб’’ тянёмя’’, тарем’ ӈод’’ мале сянм’ намдасетыдм’, Максим Сэротэтто, Алексей Окотэтто таня’’. Тамна хибя’’ таняӈгума’’. Тюку есяханани хуркари падна мэта мутра тэмдаӈгудм’, пуна’ сё падыбаӈгудм’. Вадамбой’ ӈацэкына’’, нюна’’ намдаӈгудо’. Тарця’’ сёхо’’на невхы вадана’’ хара’’ ӈыним’’, тикысипой’ вадава’’ мэць ӈоб’’ юраӈгува’’», - тарем’ Илья Сэроттэто мась. Нерняӈы иландо’ нямна Ӈоб’’ тарана лекциям’ илаӈгы ненэцие’’ манзаи’’ нямна мэ’’ӈадонзь, луца вадавна нюмда - «Стратегия развития молодёжного общественного движения». Таняна ханзер’’ тад’’ нерня’ ӈэвамдо’ тасламбиць, тикы’ нямна Таймырхад товы Вячеслав Сигуней мась: -Теда’ ӈэрм’ тер’’ ненэциена’’ нерняри’ миӈа’’, я’ ханярина е’’эмнана’’ хуркари пирдырма’’ миӈа’’. Тарана падарм’ сертаӈгу’’, сидна’’ ӈобт’ ма’’лаӈгу’’, таняна таславы нядма хомба пирӈава’’... (пелямда газетахана толара)"
https://vk.com/wall-147614552_3899,
https://vk.com/wall-147614552_3898,"Мэта сёда’’ лэ’’эмна ханӈа’’ 👏🏻👏🏻👏🏻👏🏻 Илеванда ямбан’ хыно’’ӈа. Невхы сё’’ хавна, харта инда сер’ ховы вадида сёӈэ падыбида. Теда’ Ямал’ яна’’ ханярина мэ’’эйдо’. Тёняны ненэй ненэця’’ нина’’ ӈобтарем’ сёда теневыдо’. Небо’ нява’’ Ямал’ ӈэвахы ерв’ премиям’ сёётэй ӈэванда е’’эмня ня’’мась. Тикы нява’’ Татьяна Нюдяхасавовна Лар (Худей). Тандаярка’ мяканда мядо’’манзь ханӈадамзь. Сяймани’ сер’’ хонрав’, яляр ханзер’’ пэӈгасеты? - Хубтахана мер’ юркасетыв’’. Сяйндадм’. Мяни мюй’’ хасёдини мэӈгудм’. Ханяӈэхэна яля’ ерь’ ӈэсонд’ нидм’ сяйнзяту’’. - Сё’’ мэ’’ма манзаяр’ нив’’ ӈа’’, ханяӈэхэна хыно’’ман’ харвабцор яӈгода, ханзер’’ ӈэсетын? - Тарця танясеты. Ет’, нин’ харваӈгу’’, мэт’’нинав. Сёховами етри’ хайнасеты. Ир сава ӈэӈгу, ир вэва ӈэӈгу – сёховамд’ етри’ мэтар. Тэри ӈабцата сямян сер’’ савовна ми’’ма’ е’’эмня нерня’ мят’ мюйм’ хабтомдаӈгун’, тарем’ мэнаханд ихинанд сём’ мэ’’лаӈгун, ир савумда, илеван’ харвабцор ӈадимда, манзаяр савовна тад’ пуна хандава. - «Вы’ сейхана» мэна’’ ӈацекы’’ (наны’’, пирибтя’’) пыдар’’ сехэрэмд тамна’ тяха’ минрена’’ ни’’им’’ ӈа’’, манзаямдо’ етри’ маниер? - Ханян, ӈоб’ няндо’ ядэрцетыдм’. Е’’эйдани’ манзарана не ӈацекэми тедари’ тамна ханерци, ханяӈы серо нида хамедамбю’’. Сава, пыда хонаркосеты. Тикахана мандан’, тареркам’ мэсь сава, ӈани’ тарем’. Неноховавна ненэй ненэцяндрев’ хыноць тара. Не ӈацекы манзараван’ харвабцода таня. Тикы нями Валентина Поронгуй. - Ӈамгэ вадам’ тандая’ сё мэць пявы няхат хэтаӈгун? - Сё - ӈамдэлаха. Икана нир вабтабаӈгу’’ - ни вадёдаӈгу’’. Ӈамдэд’ тотрев’ нерня’ мимбато’ тара’’. Тиканда ид’ е’’эйӈэ харто’ пыхыдадо’ сё мэць тохоламбаӈгудо’, ӈоб’ сёмдо’ выспаӈгудо’, ӈоб’ хынота’’, сомбовна инзелеӈгу’’. Тикы не ӈацекэми хавода ӈули’’ па’’мя’’. Нида’’ нерняку’ пэръядава. Тохоламбада нита ня’ ӈоб’’ вадёдаӈгу’’. Ӈани’ ням’ тохоламбива, пыда нянанда сёхона ӈани’ сава сер’’. Ваднанда Валентинаӈэ харта хынопата савава. - Тандая’ сём’ мэць пяна хибя ханзер’’ сёёцямда выспабта тара, ӈамгэм’ пэраць сава? - Ненэсянда яӈга сёёцям’ выспа мэта сер’’ таня’’. Тяхананда, тю’’уд си’’ми ӈэдаравыни’’ (Я’-Миня хада, Нум-нисява’’, небями, нисями) няни’ сава сём’ тавы’’, тиканда яӈга высылпа ни тара’’. Едеб’’ни’ ӈод’’, хуркавна ӈод’’ хынотадм’, сёми савовна ха’’морта. Ӈопой пыя нада’’ таняб’’, вэва ӈэсеты. Тиканда мамб’’ сава, Татьяна Нюдяхасавовна, луца’’ вадавна хэта’’ – «самородок». Тарця ӈэсь сёмда высылпа ни тара’’. Таремӈгав сян’ тарана серм’ тандая’ сё мэць пявы няхата хэтась: - Ненэй ненэцяӈэ сёётабцава’’ луцаха’’ манэць яӈга. Тикы харам’ хамедавандо’ няю’, хавото’ па’’мя ӈэва’ е’’эмня невхы ненэй сё’’ пелякоцям’ ханаӈгун, пыдо’ нито’ пуд мэтадо’. Нидо’ хэтакутадарев’ мале сян’ мэва’ мэтадо’. Ӈани’ ӈоб’’ етри’ пэртядо’ - луца’’ вадавна «закличка» - Лорцей, лорцей! Тар’’ пил’ питов’’! – тарцям’ мэ’’ӈа’’. Нерня’ ӈопой нотахана мэтадо’, пуна тю’’укуй нотахана ханаӈгудо’. Вад-вад-вад тю’’укурка’ миндан. Ӈамгэ’ пиркана сёр ӈули’’ ябтамдава. Нюдяко ӈацекэхэ’’на (нюна’’ нюкця’’ турӈа’’ма’’), си’’ив потнакохо’’на тарем’ манзарасетыва’’. Ӈани’ ӈоб’’ тохоламбадава’’: «Пин’, пин’, пинэй! Нисяната яхавы, небяната сэдвы, панэцида’’ сямдаӈгов’’!» Няв’-няв’ ненэй вадамдо’ миӈгу’’. Ӈацекы таминда тензебтеӈгуда. Сёр выдараӈгува, сирё талбэйдарев’ сертабаӈгур. «А» буквам’ вэнпа хэтыбаӈгун. Сёхона хуркари тэмбойкоця’’ таня’’, тикы’’ высылаӈгу’’. Ханяӈы вадидо’ ни’’ сосету’’. Совандо’, савовна ха’’мормандо’ е’’эмня ня’ вар’’ сяторпа сава’’. Ёӈод’’ вэнпаӈгунава, нямюмд’ сяторпаӈгунава. - Ӈамгэхэвм’ пэрӈан (сэдоранакэн’, паднанакэн’, тэре ядэртакэн’), лакри’ ихинд’ вада’’ ха’’мыд’’, сёӈэ хэсь пирӈадо’? - Ханядо’. Ханяӈэхэна ӈэванд мюня хынобц’’ соӈгу. Теневани’ е’’эмня диктофонан’ падыбасетын. Мале сян по’ тяхана сепена’’ мюня телефон вунива’’ минарцяту’’. Та’ мальӈгана сё лакри’ тута, тикарихина нирав юраӈгу’’. Ӈани’ сяхаӈгав ӈэванд мюня ӈани’ сюра пэӈгу. Вада’’ ӈадимда’’, хынобцада, сёётабцада. Ихинанд манд’’нинав, ханяӈы няни сёховм’ нидм’ тале’’. Сяхаӈгав’ намдавэни то’’олаханю’’. Пуна’ ӈарка не нюми хонрасетыдм’. Мандадм’, тарця сём’ намдамар таня? Манда, яӈго. Тикахана хамедаӈгув, ӈа-а, нямыхы ховэми ӈэдараханю’’. Тарем’ сё’’ ӈадиберӈа’’. - Я’ сяр’ ниня сё’’ ӈока’’. Хуркари’’ савовна сём’ мэта’’ таня’’. Няндо’ инзелеб’’, ихинанд ненэй вадан’ пэртар, манд’’нинав, ненэй вадавна тарем’ хэта пирты’’. Тарцяр’ танясеты? - Ӈаха’’, танясеты (письӈа). Ханяӈэхэна луца’’ сём’ ненэй вадан’ мэӈгур. Школахана мэвани мальӈгана «Листья желтые» ӈоб’’ няни ня’ сертанинзь. Вэба’’ тасехэй’’, харад’ нимня сюра’’ӈов’’. Ӈэна’’ ӈыл’ янамбовна юсебтаӈга’’ӈов’’…Тарця сё’’ ӈоков’’. Ӈани ӈопой «В лунном сиянии». Хаця’ сертабивась. Ма’’нив: «Иры яляхана, сехэры’ мюмня…» Луца’’ вадахад ненэй вадан’ пэрап’’ ӈопой слог’ пирувна хуркавна ӈод’’ ӈокаӈэ ха’’морӈа’’. - Толаӈгосетын? Ӈамгэ ня’’амна толаӈгосетын? - Ӈаха’’, толаӈгосетыдм’. Тедахав ОЦНКахад манзаями таня, ӈока по’ ямбан’ ма’’ламбавы лаханако тидхалеванзь таць. Ханяӈыдо’ ненэй вадавна падвы’’, луца’’ вадан’ мэсь тара’’. Ӈани’’ луца’’ вадаривна пады’’. Тикахаби’’ нин’ ханзеркарт’’ пэр’’. Пырдари’ ненэй вадан’ нин’ сертабю’’. Ханяӈы папкахана лаханако нюм’ пады’’, мюнянда ӈамгэхэрт’’ яӈгу’’. Тикы’ е’’эйӈэ хар’’н’’ ма’’лавэхэтани’’, сё, хобцо, сянакубц, лаханако мэмбидм’. - Тэри ӈабцата хибя’ падвы’’ толабасетын’? - Пуда’ мэва’ Надежда Сергеевна Салиндер падвы толабидамзь. Таремӈгав ненэй нини’’ падвы толабавам’ харвабтадм’. Пирибтя ила’ ня’’амна ӈа. Сяхаӈгав вэсакохона хаюпа хэвы. Мале нюта ӈарво’’махад, ӈацекы хасавам’ хамзахалмы. Тикы хасавада не нюцеймда неданда мэ. Ила хурка ӈэва’ ня’’амна ӈэда иле’’мя. Пуда концертава’’ ӈаси’’, «Вы’ сей» манзара’’мамда манэ’’лабтамбись. Тикы ялян’ хамеко Леонид Васильевич Лапцуй ма’’лавы «Иӈудота’’ вади’’ хара’’» толабидамзь. Сё’’ помна ненэй ила’ ня’’амна ӈэда вади’’ хара намдарамбиваць. Ирина’’ падвы’’ явнандо’ ӈа’’. Нямэркахана «Вы’ сей» концерт ӈась. Мань ӈули’’ юрхалмэвась. Пуна’ нини’’ тадтавы манэ’’сарӈадамзь. Хамедамбив, тарем’ инзелеб’’ ӈобтикы ни ӈа’’, ненэй концертхана мэнарахан’ нин’ ӈэӈгу’’. Тарем’ ӈод’’ мань сёнзяхани’, лэ’’эмнани’ хэня танясь. Теда’ вадёдана не ӈацекы хыно’’ӈась. Нюмда Карина Лар - хасава нюнда не нюкця. Сё пыда вэяхананда ӈа. Мадм’, не нюкцямд етя тохоламбасетыр, тидхалембасетыр? - Мякни турцеты, ӈобкана хыноцетыни’. Ӈобкана хынокаваб’’ни’, сёёни’ ӈобанзер’’ ха’’морӈа’’. Ӈопой ненэць’ хынота’ то’’олаха ӈэӈгу. Сёда ӈули’’ сава, хавода па’’мя’’ма’’. Музыкальной школан’ ядэрӈа, скрипкахана сянаку. Ӈопой лэсёрка. Ӈоб’ нерняку’ матидемба тара. Ӈадьбята мякнани’ манзарасетыни’. - Небяхаюда, нисяхаюда тикым’ хамедамбиди’? - Хамедамбиди’. Нядабиди’. Скрипкахана сянакоб’’та нотаха’’ сырман’ ни харвасету’’. Сыраць тара, тикад сянакодава. Няби вадавна маньян вэнзер’ тохолавась. Мандадм’, сёнд мелодияда тарця: та-та, та-та, та-та... Пыда харта хахата инзеле сянакотада. Ӈобаӈгуна хаеван’ харвадась. Мякнани сеӈгаванда сер’’, нюкцями лаханакурць ня’’ӈавась. Мадм’, нёр’’ хае’’, тарем’ скрипкахана сянако тохо’’махаданд, хибяхарт няданд марць нида пират’’. Сянакован’ харваӈгун, сянакун. Нотной грамотам’ теневаӈгун. Хуркари ненэй ненэця’’ ярабц’’ таня’’, тикына’’ тамна нотаха’’ падувдавэй’’. Пыдар хавод’’ ӈули’’ па’’мя’’, манзаяданд тара пиртада. Хавод’’ тамна’ тяха’ па’’мяӈэ ханда’’. Ненэць’ сём’ мэ’’ӈа, пыдар таминанд тензебтер. - Етя сём’ мэць тохолко ӈэдараван’ нир харва’’? - Сава ӈэ’’нив. Манзьван’ тохолко’’мами вуни таня’’, хар’’ни нидни сём’ мэць вадёдавани сер’’ тоховэдм’. Пыда сёхонда инзеле тара, скрипка’ тотрев’ ханзерка сомбовна мунопата сава. Сёда ӈылняна ӈа, лыӈгары. Мань тюхулць я’’амнивав’’. - Тикы е’’эмня тохолкобта нив’ тара’’. - Ӈаха’’. Тедари’ пыда сидя октавам’ мэ’’ӈа. Ӈарка не нюни не нюкця ӈани’ хыноць пирӈада, тюку няхаданда тамна сёда мэбе’’ӈа. - Сём’ мэта’’ я’ сяр’’ нина ӈока’’, ханяӈэдо’ ихинянд пои’’? - Сабе тарцяхавами яӈгу’’. Алла Пугачева ӈобтикы сава, София Ротару. Алексей Глызин ӈули’’ ихинани пои. Ӈани’ ӈопой Николай Носков. Едэй ӈадимэхэват ехэрадм’, инзелехэва инзелесетыдм’. Юрыбин, екар’’ хибя’’. Димаш Кудайберген - сём’ мэць ӈули’’ тенева, сёнзя’ мю’ ханта сё’’, хынопата ӈархани’ ледадасетыдм’. Хэвы по’ Елена Уфимцева’ ня’ Татьяна Лар Ямал’ тиӈгывна невхы сёё’’ мэць ӈэдалёрӈаханзь. Ханярина сидти’ ӈули’’ савовна ядабтамбавыць. Мужи хардахана мэбти’, ӈоб’’ некоця ня’’анди’ товы, ма’’мы: «Димаш то’’олахади’, Вы – космические!» Ненэсянда ӈод’’ тедари’ Татьяна Нюдяхасавовна, Елена Хабиевна то’’олаха’’ ненэй сё’ мэта не’’ поӈгад ӈади’’мадавэй’’. Ти, тарця лахарём’ Татьяна Нюдяхасавовна’ ня’ мэ’’ӈанинзь. Ненэй ненэця сё’’ я’ сяр’’ нимня ӈоб’’ собто’ сава’’. Сёнзянд’ хыноп’’, хусувэй ялян’ маймбаӈгун’.  Автор: Лариса Ӈокы’ падвы"
https://vk.com/wall-147614552_3896,"(Лесной диалект) 👏🏻👇🏻✍🏻 Хэԓкат куԓкаԓи” миԓя” Пюԓ дяны хэԓкат миԓта” меԓь неша” ӈома”, «Пуровское сияние» нимича конкурсхана поӈкнатуӈ мянаԓмантуӈ мэт. Таԓкахана таԓьча мероприятим’ неԓьчеэй шеԓтаматуӈ, поӈкнатуӈ меԓь нешади” мянаԓмаӈ мэт. Дяхаӈ ԓаӈк ниня ӈайта Прибрежный парк’няна миԓя”. Хэԓкат куԓкаԓи” ӈамыдю” миԓьш мянаԓмантуӈ мэты” шанат дяхат мэна” мастер” тоӈаш”. Маня” Ямалхатна мэни” камна Пермьхат, Московский областьхат мэна” тадямэӈа”, Удмуртихин, Якутихит томы”, Ненецкий округхат, Сочихит мячидёԓта”. Ӈопшеԓы шитчет команда”, мянаԓта” шича нешамна ӈайвана”. Хэԓкат шеԓтапёчитуӈ шаӈкмян ӈамыдётоӈ Пюԓ дяна няӈ тунԓы”, навэт ӈявнта кашем дюԓ понта дет - таԓьша темам тэԓамай”. Конкурсан томы” меԓь нешаӈи” шеӭв дяԓяӈ поӈкнатоӈ мянаԓя”. Шутпя няхаԓ -чет’ чимяӈ кун’ хэԓкат миԓя”. Миԓьш куԓкаԓи” миԓву” мэӈа”. Таԓьшахана шанат хайман камуԓта” ӈамыдю” шеԓтаӈа”. Ненэй неша” няхатана таняна Сергей Ледков, Николай Вылко мянаԓяхаӈ. Пыч’ дёԓьше меԓь нешаӈк’, таԓьша конкурсхана неԓьчеэй мянаԓмач’ ниӈа, куԓкаԓи” хӭйман камуԓта” скульптуры” шеԓташтухуӈ’. Четы мемпючеч’ фигуреч’ ӈупчики меԓят”. Конкурсан томээ” маньшту”, таԓям ӈопт ӈома, мянаԓма мастерхана” дёԓьше хома, миԓта” нетуӈ маныдеш куԓкаԓи” нинԓи вивӈуту” кошту”. Мянаԓчи” куше миԓмам, ӈамым шеԓтамам детуӈ тасԓамы жюри” маныдейтуӈ, председательтоӈ таԓьша мансдям чедимяна Минсалим Тимергазиев. Пыта ватахананта чуки конкурсны нэхэта”, хомана меԓь неша” томай”. Миԓта” чешчам ниш намтоԓ ӈайваӈа”. Куше мансԓамамтуӈ маныман ха’та няӈтуӈ кяшту”. Таньняӈ ниня канта” конкурсхана мянаԓьчи” куше ӈайвамам интернетмана манэштутуӈ. Нешай дет тонԓюта центрхана мансԓанна” дяԓитахана танят видеотрансляцим᾿ минԓешту”. Хэԓкат миԓта” шеԓтамы” скульптура” каԓтыхина ӈайта паркхи” ӈамтандятуӈ. Лариса Айваседо патмы, шат’ миԓ” Андрей Пяк таттамыта."
https://vk.com/wall-147614552_3890,"Зима... Морозно, но не для Леонида Ильича Лаптандер, который каждый день находится рядом со своими оленями, с ним всегда верный помощник - оленегонная лайка Пуро. О жизни и буднях Приуральского оленевода - Леонида Ильича читайте в ближайшем номере газеты ""Няръяна Нгэрм"" Фото: [id254117851|Марина Яр]"
https://vk.com/wall-147614552_3879,"Впервые в Салехарде преподаватели родных языков коренных народов из Тазовского, Шурышкарского, Ямальского, Приуральского, Пуровского, и Красноселькупского районов, участвуют в конкурсе профмастерства «Учитель родного языка»."
https://vk.com/wall-147614552_3869,"Всегда приятно, когда в нашу в редакцию заходят гости. Особенно, если это школьники самых отдаленных поселков Ямала. Вот и сегодня мы были рады встрече с учеником 9 класса Сеяхинской школы. Игорь Яптик приехал в окружной центр для участия в олимпиаде по краеведению. Он попросил свою учительницу Меретю Григорьевну посетить национальную редакцию «Няръяна Нгэрм», чтобы лично познакомиться с людьми, которые создают газету. Для Игоря был очень любопытен процесс и последовательность создания издания. Кроме этого поделился некоторыми моментами своего проекта, который привез на олимпиаду. Так же рассказал о школьной жизни, о родителях, о планах на будущее. Кстати, после окончания школы мечтает поступить в какое-либо учебное заведение, но с профессией пока еще не определился."
https://vk.com/wall-147614552_3854,"Няръяна Маркад товы юн Харто’ иламдо’ тасламбада’’ 👇🏻👏🏻✍🏻 Ӈэсыхына илена’’ хибяри’’ ил’ несэймдана. Ӈацембой’’ нерня’ иламдо’ харто’ тасламбидо’, ханяӈыдо’ харто’ манзаядамдо’ сертаби’’. Ӈамгэм’ тенева’’, тикахад серодо’ тидхалемби’’. Ханяӈы’’ тарцяхана мяд’ терсавэй ӈобкана мэ’’. Юкад вата по’’ тяхана Краснойхана илена’’ Тайбарей мяд’ тер’’ харто’ сертамдо таслаць. Та’ мальӈгана ӈокаюв хибяри’’ пэртядо’ яӈгуць, иландо’ тоенась. Тайбарей’ харто’ ныхыто’ енась торомы ненэця’’, илам’ теневана’’ хибяри’’. Хойхана вадёвы’’, илевы’’, ӈудидо’ мэ’’ӈа’’. Пыдо’ ненэцие’’ ембдяро, ӈэрм’ хибяри илаӈгана тарана ӈавори сэдыби’’. Анисья Гавриловна – тохолкодадо’, мядм’ пэртя не, нида’’ хусувэй серкана нядабида. Ханзер’’ нерня’ ми’’мамдо’ не нюнда Лилия Мартыновна’ ня тасламбасетыди’. Харто’ ӈэсыхынандо’, Краснойхана, самляӈг по’’ тяхана яӈга харадм’ нэць - «Тэмбойко» нюбе’’ӈа’’. Теда’ серодо’ нерня’ Лилия Мартыновна Тайбарей минрейда. Тюку ялян’ хэтась, сэдорана’’ нина’’ мэёвна ӈэто’ ниня ну’’, манзаямдо’ пили’’ несэймдамбидо’. Сэдора’’, сувенир сертаби’’, хойхана мэна’’ нидо’ ембапи’’. - Нерде’ манзара пяб’’нана’’ ив’ нярканасеты, ханзер’’ серона’’ ханта’’. Теда’ по’’ ваерась, ихинан’ маймбабцо. Тарана серо пэрӈава’’. Янамбовна нерняри’ миӈава’’. Нисяв, небяв саць сава нядаӈгодаха’. Ӈопой яхана нисетыва’’ хасена’’. Пыяна’’ ӈылад ӈамгэхэртм’ нива’’ ӈате’’, манзаядава’’ хар’’на’’ пюрцетыва’’, - тарця вади Лилия Мартыновна хэтась. Тайбарей мяд’ тер’’ – нянэй ненэцие’’ илам’ мэта’’, иландо’ саирм’ тю’’у’ минре’’, харто’ вадавнандо’ лахана’’, паӈгодо’ тене’’. Пыдо’ мядото’ тер’’ лэтамба, нидо’ нядаба харто’ иламдо’ тасламбидо’. Ханзер’’ тара, тарем’ иле’’. Мартын Федотович, Анисья Гавриловна хойхана мюсерӈаханзь. Нюди’ школахана тоходанава’ ӈарӈэ’ хэсь, хардан’ илелъяханзь. Тарем’ по’’ ваера’’. Нюди’ вады’’, нюти’ ню’’ вадёдана’’. Харто’ манзаидо’ пэраць, янамбовна нерняри’ тидхалы’’. Нидо’ хусувэй серкана нядабидо’, сертавандидо’ ӈобкана тасламбидо’. - Теда’ ханзер’’ илева’’? Маня’’ мюсерта хибярива’’. Сырэй’ ямбан’ хардахана мэсетыва’’. Нара’ тось мале ива’’ хой’ нямна ядэрцеты. Та’ мальӈгана хойхана мэсетыва’’, таняна варева’’ мэць илесетыва’’. Тарана ӈаворина’’ хамадамбасетыва’’. Яхадана’’ ныхыдава’’ нэкалпива’’. Хойхана сававна нылась, тикахад по’ ямбан’ ханзоць манзараӈгува’’. Илевава’’ ӈопой яхана нисеты ну’’. Тикына’’ поӈгана хуркари’’ выставкаха’’ ӈэдалёрцетыва’’, ярмаркаха’’на сэдвына’’ мирдапасетына’’, грант падыбасетыва’’. Теда’ серона’’ торомдэйна’’, теневава’’, ханзер’’ нерня’ минзь. Тарем’ илевава’’ ивняна’’ ӈа’’. Хар’’на’’ серона’’ тасламбива’’, - Лилия Тайбарей лаханавани’ пуданахана мась.  Юлия Талеева’ падвы"
https://vk.com/wall-147614552_3853,"С 24 по 26 декабря в селе Яр-Сале состоится III Гастрономический фестиваль-конкурс «Ямальская строганина-2021».  В основу фестиваля положены популярные национальные традиции северных народов: гастрономическая привязанность современников к строганине, приготовление любимых блюд из мяса северного оленя и рыбы, а также прикладное творчество на северную тематику. Вокруг каждого из перечисленных излюбленных занятий северян организаторами задуман конкурс, участие в котором доступно всем увлеченным жителям Севера и центральной России. Организаторы не без оснований рассчитывают, что фестиваль станет настоящим народным праздником. И им есть чем заинтересовать потенциальную аудиторию:  Конкурс на лучший туристический сувенир Ямальского района организован молодежным центром «Импульс» в соавторстве с группой ямальских мастеров и призван привлечь внимание творчески мыслящих жителей района к актуальной, только зарождающейся теме - туристической символике района. Идея его одновременно и простая и очень сложная - в символической форме выразить яркий образ района, который путешественнику захочется увезти домой и вспоминать с теплом о путешествии за Полярный круг. В конкурс включены три номинации: -«Живое серебро Ямала»; - «Сила места»; - «Туристическая открытка». Участниками конкурса «Ямальский сувенир» могут стать жители Ямальского района, которым исполнилось 15 лет - это немногочисленные условия организаторов. В остальном, кроме возрастного ограничения – полная свобода творчества и самовыражения.  Для участия в Чемпионате «Ямальская строганина-2021» нет ни возрастных, ни квалификационных ограничений, важным является только мастерство в приготовлении и презентации строганины из мяса и рыбы. Этот конкурс отражает низменную любовь северян к свежезамороженным деликатесам, традиционно проводится в рамках фестиваля и пользуется большой популярностью. Организаторы рассчитывают заинтересовать жителей и Ямальского района, и ЯНАО, и северных регионов РФ.  Самый сложный отбор пройдут конкурсанты соревнования на лучшее блюдо из мяса северного оленя или сиговых пород рыб, а также северных ягод «Рецепт от шефа». Участниками конкурса станут профессиональные повара: те из них, кто имеет опыт работы с заполярными продуктами и кто готов щедро делиться своими секретами. Такая возможность, - показать уникальный рецепт приготовления своего блюда, - им представится на отборочном он-лайн голосовании и на финальных офф-лайн мастер-классах. Технологически правильное приготовление, а также яркие и примеры того, как можно разнообразить меню из традиционных для Ямала продуктов - вот задачи данного конкурса. Также финалисты этого конкурса сами выступят в роли экспертов на фестивале – они войдут в жюри Чемпионата по строганию. Профессионалы в таком деле – большая редкость, именно поэтому организаторы не ограничились автономным округом, а приглашают к участию специалистов со всей России.  Денежный приз за первое призовое место каждого из конкурсов станет приятным дополнением к путешествию за Полярный круг.  Информационное сопровождение фестиваля ложится на участников еще одного традиционного конкурса фестиваля - «Лучшее освещение Фестиваля «Ямальская строганина-2021» среди средств массовой информации и медиа–волонтеров. Победитель предыдущего медиа-конкурса, самая активная блогер Неркагы Ирина Ягиевна из с. Аксарка, станет почетной гостьей нынешнего фестиваля и уже готовится к поездке.  В жюри всех конкурсов фестиваля войдут почетные гости и эксперты, имена которых организаторы пока держат в секрете.  Программа Фестиваля будет насыщенной и предполагает увлекательное погружение в тему: • зрители конкурса “Рецепт от шефа” смогут принять участие в он-лайн голосовании за понравившийся рецепт еще в начале декабря; • жители села смогут смогу принять участие в народном голосовании в дни фестиваля; • ценители высокой кухни смогут принять участие в мастер-классах от поваров финалистов и из первых рук получить секреты приготовления заветных рецептов; - у конкурсантов и гостей районного центра будет возможность отправиться на экскурсию в стойбище Для зрителей Фестиваль создаёт ряд возможностей, конкурсные программы дополнит целая череда праздничных событий: - II Съезд Дедов Морозов и Снегурочек - Новогодняя ярмарка - Резиденция и мастерская Деда Мороза - Резиденция Ямал Ири - новогодние развлекательные программы для детей и взрослых А главное волшебство ожидается во время церемонии открытия “Ямальской строганины” - бал-маскарад!  От имени организаторов приглашаем принять участие в конкурсах в числе соревнующихся или просто в качестве туристов в Ямальский район!"
https://vk.com/wall-147614552_3851,"( Лесной диалект)👇🏻✍🏻🤝🏻📩  Деты ӈамыку” нямаԓпи”  👇🏻✍🏻🤝🏻📩 Выӈкай дилны ӈука” ӈамы” таԓа”. Таԓям маня” Ямалханана выӈкна диԓина” нешаде” окружной᾿ программамна «Защита прав и законных интересов коренных малочисленных народов Севера» нимича нятапитуӈ. Чики мансдям маня Пюԓ дяханана нешай дет тонԓюта управлении минԓеӈата. Нешаӈк мичиzпёта” ӈамыко” окружной᾿ бюджетхат’ мимытуӈ вешахана” тэмташтутуӈ”. Чуки похона Пюԓ дяхана диԓина” нешади” ӈамыкоты” шича᾿дяӈкня миллионхат᾿ ва᾿та шитчет᾿ дёнаԓ вешахана” тэмтаӈаш”. Четаӈ манԓе ӈука неша” ӈамыкотоӈ ня’амӈаш”. Танякуй дяԓяхана нешади” дет тонԓюта управленихина мансԓанна” администрацихит машен᾿ кан мэӈаш”, Каԓпюԓкана диԓина” нешади” ӈамыкот канаӈаш”. Пытоӈ маньшту”, выӈкна мэна” нешаӈкна” таԓям нятакома дёԓьше хома. Мя՚та чеԓ” ӈука ӈайта нешанты шаӈкмян ӈамы” таԓа”. Четаӈ нопту” мэта мят᾿ дедя” нэлтошту”, каԓи” вешахана” лапкахат тэмташи таԓана” ӈамыко” миԓиӈа”. Таԓям чики ӈамыкутоӈ ӈэташтутуӈ"". Нешай дет тонԓюта управленихина мансԓанна” чуки похона - прашину”, тухису”, кэԓы”, топдяма”, ной” – ӈай ӈыди” выӈкай дилант таԓана” ӈамыку” нешай диԓишат каԓтыхи”, нисыхи” каԓьтуӈ канаштутоньш. Куптана диԓина” нешаӈи” ӈудютуӈ дякошту”, тэвшатуӈ купта, тат᾿ӈотнаӈ машен᾿ канхана тоши вешахана митчеш таԓа. Тайня таԓям таԓьчам каматампёшь управленихина мансԓанна” выӈкна мэна” нешади” ӈамыко” нюча каԓтыхи” тэвԓаштутуӈ. Таняты нешаӈи” ԓакхат тыԓи мятутуӈ няӈ канахаԓештутуӈ. Нешай ӈамыкоты по”тахана тэмташту”. Няймы шаӈкмян ӈамыко’ шан՚ пон тасԓёмата срокта тадя. Электрогенератор՚ хампԓянк пон тасԓамы, прашиным нешиӈ шича по᾿ мэтӈата, бензопила - чет’ пон тунԓы. Таӈок по” каймяхат ӈай таԓьш няаммэ” патаԓтатоӈ ӈамыкотуӈ няаммантуӈ мэты патны”. Управленихина по᾿ ӈайвахана несымана ӈамыкотуӈ мэман ха’та нешаӈкты” патаԓ нямаԓпёшту”."
https://vk.com/wall-147614552_3845,"Няръяна маркад падна ✍🏻📩 Маня’’ вадава’’ сахарамбива’’ 👇🏻 Округханана’’ хусувэй по’ носиндалава’ ирийхана ненэцие’’ паднава’ яля’’ танясеты’’. Тамальӈгана округна’’ еркы маркана, хусувэй ӈэсыхы’’на’’ хуркари’’ тарана серо сертабасеты’’.  Няръяна маркана «Вадава’’ лэтрахава’’» тарем’ нюмдевы конкурсан’ этнокультурной центрхана ненэцие’’ отдел’ манзарана’’ ӈацембой нидо’ ма’’ламбасеты’’. Тюку по’ тарця пирдырма хасава юдимдей мэва’ ваерась. Хусувэй по’ ненэця’’, ӈацекы’’ помнандо’ пирдырцеты’’. Харто’ вадамдо’, культурамдо’, иламдо’ теневавамдо’ манэ’’лабтадонзь. Пирдырманзь няхар’’ команда’’ ма’’люрӈаць. Хабця’ нид округханана’’ ӈадьбянда конкурсм’ хамадавы’’ нина’’ сян творческой площадкам’ сертаць. Тикахад конкурсан’ сырманзь турта’’ хибяри’’ яӈгуць. - Тарем’ ӈэб’’нанда ӈод’’ ӈацекы’’ сававна сянакуць, нидо’ хусувэй серкана нядабидонзь. Хусувэдо’ ивъер’ манзарась, - тарця вади конкурсм’ хамадавы’’ нина’’ хэтаць. Ханзер’’ ӈацекына’’ сянаковы’’, хибя’’ конкурсхана нердевы?. «Хаяр’’ ӈацекы’’» техникумхана тохолкода’’ командамдо’ тарем’ нюмдевэдонзь. Пыдо’ няхаромдэй ян’ ха’’мыдаць. Нябимдейӈэ тюку мэвахана «Едэй ненэця’’» команда хаясь, тикахана Ненэцие’’ профессиональной училищехэна тоходана’’ сянакуць. Сямянхат ва’’лёй’’ «Ханебцё» командахана мэвы’’. Таняна социально-гуманитарной колледжхана тохолкода’’ мэць. Тикы’ хавна жюри сямянхат сававна сянаковым’ таслась. Марина Ванюта няби Игнат Вылко «И’ӈутна» номинацияхана нердеӈаханзь. Пыди’ тодо яхана тоходанаха’. Конкурсхана хусувэй сянаковы дипломамда тикы’ хавна мядонзэйм’ ня’’мась. Тюку по’ ваеравы конкурсм’ хамадамба музейхана манзаранина’’, «Илебц» театр’, «Маймбава» ансамбль’ ненэця’’ ӈани’ нядаӈговыць.  Юлия Талеева’ падвы"
https://vk.com/wall-147614552_3843,"Сегодня в редакцию заходил наш коллега, друг, единомышленник Геннадий Павлович Кельчин, и пополнил нашу редакционную библиотеку экземпляром книги ""Песни Тенгинского старца"", а так же передал детские книги на ненецком языке от супруги Нины Геннадьевны, которая много лет проработала с детьми из разных районов Ямала в окружной санаторно-лесной школе г. Салехард. Благодарим за участие в нашей акции и пополнение редакционной библиотеки раритетными изданиями, ждём ваши книжки!  #ненецкаябиблиотека #НяръянаНгэрм"
https://vk.com/wall-147614552_3841,"Тёняӈы нина’’ ил’ ✍🏻👇🏻 Ӈэрм’ тер’’ ӈацекы’’ олимпиада✍🏻 Хусувэй по’ школахана паднана’’ тохоламбада урокавнандо’ олимпиада падыби’’. Тикы’ хавна ӈэрм’ тер’’ ӈацекы’’ харто’ вадавнандо’ ӈобтикы олимпиадам’ мэцеты’’. Тюку по’ пирдыраць тет юкад вата паднана’’ пыхыдадо’ хорпиць - ненэй ӈацекы’’, туӈго’’, тавыс’’, манто’’, мал’ вадам’ теневабцодо’ манэ’’лабтамбиць.  Нюдя пэвдей иры’ 12 яляхана, ненэй вадам’ няби туӈго’’ вадам’ тохоламбада’’ ӈацекы’’ муниципальной этапхана тараць. Тикы ӈацекы’’ тэнз’’ няхатато’ ӈока’’, ӈадьбято’ нябимдей этапан’ ӈадиберӈа’’. Самляӈг ю’’ вата тохолкода’’ олимпиада’ манзаи падыбиць. Нябимдей по’ колледжхана тохолкода’’ ӈобтарем’ тарця мэкад серкана пыхыдадо’ хорпи’’. Ненэй ӈацекы’’ манзаи жюрихина мэна’’ мале манэ’’ядонзь. Хасаваю’’ паднана’’ няхатато’ манзаидо’ сававна падвыдо’. Хусувэй группахана нюртей местом’ ня’’мвы таня, таддикад сидя няхаюда пумнанда ӈэдаха’. Ӈарка пэвдя ирыхына пыдо’ дипломдамдо’, ӈудандо’ терад ня’’маӈгу’’. Тюку по’ ненэй вадам’ тохоламбада ӈацекына’’, тёняӈы Ямалхана паднана нито’ ня’ олимпиадам’ падыбаӈгу’’. Ӈаркамбой классхана Носко’ школахана паднана’’ Яр Александр, Тэседо Мирослава, Тэседо Эвелина олимпиадахана тараӈгу’’. Теда’ сидто’ тохоламбададо’ Людмила Нянчеровна Федорова пирдырманда’’ ӈацекыда тидхалембида. Тарабата тамна сававна тохоламбида. Олимпиададо’ нюдя пэвдей иры’ пудана яляхана таславы. Маня’’ ӈацекына’’ харе’’ яхадандо’ интернетвана манзараӈгу’’. Е.Ямкина’ падвы"
https://vk.com/wall-147614552_3834,"Проезжая по автомобильной дороге Салехард-Аксарка, уже неделю мы замечаем пасущихся оленей. Это оленеводы Приуралья перевалили через Обь-матушку. И так каждый год, кочевники как по расписанию переправляются через реку, чтобы попасть на свои зимние стоянки. Это, по-своему, итог работы, своеобразный переход на зимние заботы, когда гнус позади, забой животных уже выполнен. Вот и потомственный оленевод-частник Иван Николаевич Окотэтто на днях стоял в трех километрах от Надымской трассы. Он не намерен долго быть на этом месте, потому что их подгоняют другие оленеводы, которые так же переправляются через реку. Иван Николаевич сделает все необходимые дела в городе и отправится на дальние стоянки. Молодняк стада уже отправлен за реку Полуй, в стойбище - только быки, которых будут запрягать в ездовые нарты. По словам Ивана Николаевича, переправляться - самая суетливая и ответственная пора, после - нужно съездить в город, ожидать приезда гостей, а уже, когда доезжают до своих мест, там - своя размеренная жизнь. Месяцами можно стоять на одном месте, лишь только присматривать за оленями. В этом году лето как по заказу, прохладное, а для оленей это самое лучшее, соответственно, оно сказалось на их упитанности и сохранности. Да, кстати, нелегкое дело добираться до наших респондентов по тундре, оставив машину у дороги, пришлось идти пешком по рыхлому снегу, где проваливаешься по самый пояс."
https://vk.com/wall-147614552_3826,"Небянана"" яля ед'."
https://vk.com/wall-147614552_3824,"Ямал’ ири реестрхана мэ 👇🏻✍🏻👏🏻  Тюку по’ тодо яхана илена’’ тянё тэнз’’ пыхыдадо’ ӈопой падарт’ падыба пяйдонзь. Маня’’ Ямалханана’’ ӈод’’ ӈэрм’ тер’’ ӈобтикы пыхыдадо’ реестран’ пэръядо’. Тандаярка’ Ямал’ Ирива’’ – округна’’ ӈарка ӈэрм’ сей’ ири, пыхыдамда ӈани’ таня’ пададась. Ханя’, пыда Ямал’ яханана’’ соявы ӈы’’нив.  «Мань ӈод’’ ӈани’ ӈэрм’ тер’’ ненэцядм’ ӈы’’нидам’, падрони’’ мипани сава. Теда’ хусувэй ӈэрм’ тер’’ ненэця’ реестрхана мэб’’та таранив, тикысипой’’ халям’ ватаба, илаӈганандо’ тарана нядмадамдо’ ня’’марпа я’’маӈгудо’. Тарць харана, пыдара’’ ненэй ненэцяӈэ ӈани’ пыхыдада’’ падарт’ падыда’’, нерняку’ ӈада’’, - тарем’ Ямал’ Ири мась. Россияна’’ тиӈгы ӈэрм’ я’ тер’’ поӈгана Ямалханана’’ теда’ реестрм’ сертаба нердева’’. Ӈоб’ мальӈгана «Ямал-ню’’ на’’ я!» Ассоциация хусувэй районханана’’ консультативной пункт сертавыць, пуна’ округна’’ правительство, ӈэрм’ тер’’ ненэцие’’ нядабада департамент’ манзарана’’, МФЦхана ӈобкана манзаравандо’ няю’ падарт’ пидтимидо’ ӈабтавыць. Тарем’ реестаран’ пыхыдм’ падва саць сибёмясь. Тарця тарана юнм’ ненэцяӈг’’ ваде’’манзь, ервона’’ хой няю’ ядэрӈаць. Тюку яля’ мале 46 % ӈэрм’ тер’’ ненэця’’ падродо’ ӈэдаравы’’. Тадтикахад тикы ненэцяӈгат 63% хойхана невхы иринато’ ила’ саирм’ нёдана’’. Теда’ вы’ тер’’ мале харад’ няку’ тэворӈа’’, хабартавандо’ ёльцяӈгана харад’ хэвхана мэӈгуним’’, тикы яляха’’на ӈани’ падродо’ мипа пиръядо’."
https://vk.com/wall-147614552_3823,"Недавно, Елена Хабиевна Уфимцева отметила свой юбилей. К этой знаменательной дате в газете ""Няръяна Нгэрм"" вышла публикация о ней и ее певческой деятельности с использованием AR.YAMAL - приложение дополненной реальности."
https://vk.com/wall-147614552_3814,"Уррраааа! Друзья! На нашу небольшую акцию первым откликнулся президент ассоциации ""Ямал-потомкам"" Эдуард Хабэчевич Яунгад, который подарил нашей редакции книги и вручил их заместителю главного редактора - Галине Сергеевне Кинчиной, принимавшей непосредственное участие в создании этого произведения в качестве корректора ненецких текстов. Благодарим Эдуарда Яунгад, а всех других приглашаем откликнуться на нашу акцию. #ненецкаябиблиотека #НяръянаНгэрм"
https://vk.com/wall-147614552_3813,"( Лесной диалект) 👇🏻 ✍🏻  Мат’ номинацихина” мянаԓяш”  Каԓьтуӈ тэмстуӈ дилм чедимяна”, шодюта”, меԓь неша” «Семь цветов радуги» нимича фестивалян ӈомаш”. Поӈкнатуӈ мянаԓмантуӈ мэты Таԓканы шанат каԓтыхит’ мэна” тоӈаш”. Чики фестиваль ӈаԓтана” ӈашки” выӈкай дилм, нешай дискай шеԓу” дюԓмаӈ тайхана шеԓтамы. Манԓе чет’дяӈкня мэмаӈ мэӈатуӈ. Фестиваль «Семь цветов радуги» шича дяԓяӈ миндяш. Чуки похона мянаԓта” мат’ номинацихина” пытатоӈ конуԓпитоньш”. Мянаԓмантуӈ мэт томээ” конкурсан хомана ӈанатамэт”. Шанат ватамана” кынсу” мэӈа”, таԓаӈа”, шиниӈкуй ванԓат”, шутпяԓсу” нямна постановки” ӈычимчеӈа”. Ӈыди похона таԓьша фестивальхана шанат тэмс неша” мянаԓьштуш”, чуки мэмахана ненэй неша”, капи”, ԓуса” мянаԓмантуӈ мэты томай”. Шаӈкмян номинацихина хомана мянаԓя”. Неныма каԓьтуӈ ватаманантуӈ кынута”, шиниӈкуй кынсу” мэта” шичитуӈ маныдена”, хыниԓьш томыдю” вин каамдят. Чикиӈ камна неӈи” хятмайтуӈ ненэй паныдётуӈ ӈычимчеӈаш”. Шанат меԓь, мэкатамна матамэхэна” пытыԓмы” ненэй нешади” паны”, мюй”, меԓьмана хятмы” капиди” куԓкаԓи” паныдю” тэмс - хӭйман камуԓта” паны” конкурсхана ӈукаш”. Чикидю” поӈкна ԓусаӈ панытаԓям шеԓтамы” стилизованный᾿ костюм” тадяӈаш”. Фестивалян томээ” маньшту”, таньше ӈопт ӈома нянантоӈ деԓьше хома. Конкурсхана мянаԓта” каԓитуӈ шеԓтамайтуӈ ӈымыкутуӈ ӈычимчеӈаш”. Выставкан тамытуӈ ӈамыдётоӈ дёԓьше меԓят᾿. Мымкат, нойхат хятмы паны”, шанат ӈамэхэт шеԓтамы матамы”, ненэй пема”, мятуку’уди”, кан’уди”, лэхэт мемы сувенир” - куԓкаԓи” хӭйманкамуԓта” ӈамыку” тадяӈаш”. Таньше мэмантуӈ камна пиԓимайтуӈ ӈамԓутуӈ ӈычимчимпишь. Куԓкаԓи” ӈамсадята ӈамԓу” тамай, шанат ӈочи” вит шеԓтамай”. Ӈуп’ мэмахана мянаԓмантуӈ мэт томээ” шанат ӈамыдю” ӈычимчеӈа”. Шеԓтамайтуӈ ӈамыкохотатоӈ фестивальтоӈ пыӈуӈ видятаԓям мэкаташ. Пиԓи хома”, вильта выступленитуӈ, кынуш, таԓа мэмытуӈ номеротуӈ, хӭйман’ камуԓмы” постановкетуӈ гала-концертхана ними дяԓяхана ӈычимчейтоньш. Чики фестиваль «Семь цветов радуги» мянаԓьш томы” каԓьтуӈ культурамтуӈ ӈаԓтана ӈашкэхе”, ӈыди тэмс нешаӈк ӈычимчемаӈ, вачамаӈ мэт шеԓтамы. Чуки похона ӈай деты” ним’ кынучи”, таԓани”, хайтуԓани” поӈкна ӈычимя”. Хомана мянаԓмээ”, ӈайван мат’ конкурсный номинацихина” кааммантуӈ де’эмня тотуӈ патԓу” - диплому” нямаԓя”. «Мой очаг» нимича номинацихина ӈайваны Вера Окотэтто Надымхат томы камай, Каԓпюԓкана ӈайта «Снежный» нимича клубхат мэна”. Таԓани” поӈкна Таԓкахат мэна студия «Контраст» ӈайваны камай. Дискай шеԓу” ӈычимчемпюмы” поӈкты шича фольклорный коллектив’ хома патаԓты каамдихин’- Каԓпюԓкат томы Атпай шалаха, ними Самбуԓкахат мэна Нумгы. Деты обряду мэчи” поӈкна Нумгы ӈупчики ӈайвахай местам канаӈа. Каԓьтуӈ ӈутаханатуӈ куԓкаԓи” ӈамыдю” шеԓтапёчи поӈкна дета ӈайта мячисэм Таисья и Иосиф няамӈахаӈ’. Куԓкаԓи” майшаԓ” шеԓтапёчи поӈкна Сергей Ледков нэхэԓя. Каԓпюԓкат томэхэӈ’ Валентина Явид, Ольга Айваседо, Таԓкахат мэна Неля Айваседо меԓь ӈаймянтуӈ де’эмня диплому” лауреат 1 степени няамӈа”. Паныдётуӈ ӈычимчемпюмы поӈкты ӈайвахай местам Самбуԓкахат мэнахаӈ нехеӈ᾿ - Анна Вануйто, Светлана Хатанзеева канаӈач’. Стилизованный паныдю” шеԓтапётахаты пиԓи меԓьӈайши Анна Рудая камай. Ӈопумана кынучи” поӈкты дета ӈайта мячисэм Ольга Сенченко Таԓкахат мэна нямы. Светлана Вануйто Самбуԓкахат томы, Алена Анагуричи Надымхат мэна лауреат 1 степени диплому” няамӈахаӈ’. Ӈопумана кынуш стилизованный’ фольклор мэчи” поӈкты пиԓи шодютаӈяйши Сабира Айваседо тонԓа”, пыта ӈупчики лауреат 1 степени диплом няамӈа. Эстрадный кынсу” мэш мянаԓмы поӈкты ӈайвахай местаны Таԓкахат мэна Анна Айваседо камай. Фестиваль «Семь цветов радуги» ӈалка мячисэм гран-при Надымский районхат томы” Кутопьюганхат мэна” няамӈатуӈ. Фестиваль хитай, шича по᾿ каймяхаты дилмтуӈ, культурамтуӈ ӈычимчеман ха’та” ӈай ӈопт мянаԓмантуӈ мэты” ӈомты”. Лариса Айваседо патмы. Шат’ миԓ” Андрей Пяк таттамы."
https://vk.com/wall-147614552_3812,"Хадандо’ падвы теневыдо’ 👇🏻👇🏻 Тюку по’ паднана нява’’ Любовь Прокопьевна Неняӈг ӈарка соя’’ма’ ялямда мэтась. Хадана’’ 90 поданда хантась. Техэ хубта похона, нюдя пэвдя’ ирыхына хой’ няна не ӈацекэця соявы. Мята’ тер’’ ӈока ӈэвы’’, нисяхаюда, небяхаюда выӈгана нюди’’ вадаба мюсермэхэ’. Люба не нюди’ школам’ ёльцеванда пуд, тю’’у’ ня’ падна хэвы, ӈацекы тохоламбуванда манзаям’ тэравы. Тохолковамда мале’’мяхаданда пыда школахана манзаравы. Пуна’ «Советский Таймырм’» нюбета газетахана, радиохана юне тэволавысь. Харта вадавнанда манзаям’ минресь. Любовь Прокопьевна падвы книгида ӈока’’. Тикы’’ хавна пыда хой’ нямна ӈэдалёрмысь, ненэй ненэця’’ невхы лаханако, сё, хобцоко ма’’ламбавысь. Вадамбой’ тикыда книгаӈэ падыдась. Районва’’ Любовь Неняӈг ӈарка соя’’ма понда няю’ сертаванда серо таслаць. Нюдя пэвдя’ иры’ нюртей яляхана ӈацекы’’ е’’эмня конкурс’ ёльцяда тось. Тикыдо’ «Зов тундры» нюбе’’ӈась, интернетвана ми’’ӈась. Конкурсм’ «Май’’ма» клуб’ терха’ Елена Евай няби Дмитрий Кошкарев сертабидинзь. Сидя иры’ ямбан’ конкурс ми’’ӈась, ю’’ ӈацекы хадандо’ падвэвана теневаб’’цодо’ хорпиць. Пыдо’ Любовь Прокопьевна стихотворение толабиць, сё мэ’’ӈаць, таддикад лаханако манэ’’лабтамбиць. Конкурс серо тасламбада’’ ӈацекы’’ манзаи манэ’’мандо’ пуд тарем’ тасладонзь: няхар’’ нюртей местом’ ми’’ӈа’’, няхар’’ - няби ян’ ха’’мыдаць, няхар’’ ӈацекым’ няхаромдэйӈэ тэраць. Хусувэдо’ ӈуданда терад, таддикад дипломдамда ня’’маӈгу. Елена Ямкина’ падвы"
https://vk.com/wall-147614552_3811,"Мы уверены, что каждый брался за оформление своей личной библиотеки. Вот и в нашей газете есть ""редакционная библиотека"". Каждый раз она пополняется разными материалами о нашем народе, литературой на родном языке. В преддверии десятилетия языков коренных народов мира наша газета объявляет о приёме раритетных книг и газет на родном (ненецком) языке. Ждём вас по адресу: 629003, г. Салехард, Подшибякина 17, кабинет 7, 8. 📩📗🗞📙"
https://vk.com/wall-147614552_3809,"В минувшие выходные, этностойбище ""Минлей"" собрал у себя на территории, для обряда "" Поклонения лесу"" школьников окружной столицы, представителей старшего поколения и курсантов межэтнической журналистики. Об этом более подробно в ближайших номерах газеты ""Няръяна Нгэрм"""
https://vk.com/wall-147614552_3805,"Своими работами с нами поделились наши маленькие помощники - учащиеся Сюнай-Салинской начальной школы под руководством их учителя Сэротэтто Луизы Павловны. Сырэй Сюнай-Сале’ тер” ӈацекы” нердена сырам’ падтавы”. Пыдо’ вэба’ ирыхына ӈэрёй нуво падта”мидо’ ня”ана” ӈэдабтаць. «Мынико» газетаханана” ӈадимдембинаць. Теда' я' ний несэйма’ сер’ ӈани’ манзаидо’ манэ”кава”. Едэй сыра я’ нийм’ ӈарханда тондавэда. Ӈобкарт нув’ сармик яӈгу. Мал” иба яхато’ хэвы”. Маня” яханана” илена” хоркэцяри”, ханавэй”, харӈэсари” хаи”. То”, яхакоця” салабахана синдавыд”. Пякоця” хонёдарха”, сырэй сэр” панэцидо’ сервы” то”олха”. Тэвасико едэй тарикода вадёвы, тарем’ сидта ӈобкарт сармик ни манэт”. Выӈгана илена ненэця” сырэй мэлваханато’ мале мюсерӈа”."
https://vk.com/wall-147614552_3804,"( Лесной диалект) Чуки похона ӈука ты” кыԓаны”.  Пуровский районхана няхаԓ’дю” ӈуп дёнаԓ ты” падиԓя”, шитчет’дяӈкня дёнаԓтоӈ совхозхин’ няӈ «Верхне-Пуровский», «Пуровский» тунԓы”, «Ихьяхинский» крестьянско-фермерский хозяйстван. Ӈыди няхаԓ’дяӈкня дёнаԓтоӈ каԓьтуӈ тытуӈ падиԓта” выӈкна диԓина” нешади” ты”. Тэхэна мансԓанна” кынԓмаӈ дёԓьшкана ӈопшеԓы шитчет’дю” тонна ӈамсам планыхинтоӈ мишту”. Чуки похона ӈука ты” кыԓаны”. Пя” поӈкна диԓина” нешаӈи” чейня манԓе кынсумаӈняна ӈайтаптамытуӈ тытуӈ ӈомташтутуӈ. Совхозхана мансԓанна” ватым’ мэшту”, нисыдётуӈ тонԓашту”. Тат’ӈявнта диԓихина, нум чешхампы кыԓамантуӈ мэт тэԓамайтуӈ тытоӈ каԓват няӈ тананайтуӈ. «Верхне-Пуровский» нимича совхозхана мансԓанна” дюпа пяй’ мякна кынԓашту”. Чики цехтоӈ шанат мятута пен”, дюпа, кынԓашь мэта куԓкаԓи” ӈамыдёта тадя”. Шан’ понтуӈ шеԓ кынԓуԓта” нешаӈи” пихиня ништу кынимт’. Непоӈ чики цеххантоӈ совхоз’ ты” камна шеԓктуӈ тытуӈ падиԓта” нешади” ты” кыԓаштуш”. Чуки похона совхоз’хана мансԓанна” бригада” ӈопшеԓы шича’ дюкат” ва’та хампԓяӈк’дю” тонна” ӈамсам планыхинтоӈ миты”. Каԓьтуӈ тытуӈ падиԓта” нешаӈкат чет’дюԓ ӈок ты” цеххантоӈ кыԓамантуӈ мэты няамны”. Тытуӈ ӈамса” хомаӈяптоӈ, высший сортан каампатоӈ ӈуп килограммта миԓы чет’дюԓкат ва’та хампԓяӈк’дю” веша” ӈайты. Таньше непоӈ округханана тасԓаӈатоньш. Няймы кынԓуԓта мят’-цеххан кыԓамы ты” намсаԓи” совхозхана нямаԓпёшту”. Чикиӈ камна кыԓаванта тэӈи бирката тадяӈайты, сибирский язваӈ дет тонԓюта прививкахана шимы ӈайты. Таԓьчанта дякупы ты’ ӈамсам нитуӈ няман. Лапкан миивнта” ӈамса” хомаӈаймятуӈ таԓа”. Таԓям тытуӈ ӈамше” таньдет мансԓана ты” лекаԓ манысаԓьчтута. Хомана забойкатуӈ кайны, тайня нешаӈи” ӈука” ӈамсам планыхинтоӈ миты”. Шаӈок вешам’ няаммамтоӈ кынԓашь хитамахататуӈ совхозхана тасԓаштутуӈ.  Лариса Айваседо патмы, шат’ миԓ” Андрей Пяк таттамы"
https://vk.com/wall-147614552_3802,"Дудинкахад товы юн✍🏻👇🏻 Хор’’ иры’ пудана яляхана Дудинкахана «Фольклорная классика Таймыра» нюбета фестиваль ӈась. Тикава’’ яханана’’ хасаваюдимдей яӈор’’ миӈа. Фестивалян’ невхы лаханако, сё, я’ ва’’ал теневана ненэця’’ турцеты’’. Хусувэй по’’ фестивальм’ сертабада’’ хибяри’’ ӈэрм’ тер’’ тэнзахат ӈарка ненэцие мядонзь ханзеты’’. Ненэйвана невхы лаханаку, сё, хобцоко теневани ма’’ламбасеты’’. Теда’ тарця’’ ӈармы’’ ненэця’’ хусувэй по’ тянёворӈа’’. Теневана иле’’мидо’ нянандо’ няби ян’ ханлэйдо’. Ӈобтарем’ фольклорм’ лэтрамбада ненэциена’’ тедари’ таня’’. Тюку по’ фестивальхана ӈэрм’ тер’’ ненэця’’ невхы мэсыд тасламбиць. Сян’ яля’ ямбан’ хуркари ӈамгэри, илека сер манэ’’лабтамбиць. Нюртей яляхана ненэця’’ «Нятва’ тум’» лэёмдаць. Хусувэй по’ тарця тум’ ӈобанзер’ табцадамби’’. Тюку по’ Якутияхад ӈарка мядондадо’ Леонид Афанасьевич Саввин – сэр’’ тадебя турӈась, Пыда тэнзата невхы мэсыд ваде’’ӈась, манэ’’лабтамбись. Районна’’ хардахад ӈобтикы мядонда’’ турӈаць, пыдо’ ӈани’ невхы иле’’мидо’ ваде’’ӈаць. Хусувэй яля’ фестивальхана мэна’’ Ензя’ няна илена ӈэрм’ тер’’ - ненэй’ ненэця’’, туӈго’’, тавыс’’, манто’’ невхы мэсыдо’ манэ’’лабтамбиць. Ойкумена ӈэсыхына нумда сырэй ӈэбта ӈод’’, фестивальдо’ пихиня миӈась. Хусувэй мядонда ханимбата, ненэй мякана пыхыдамда юдабидась. Тикы’ хавна ӈэрм’ ненэця’’ фольклорм’ лэтрамбава’ нямна тохолковам’, семинарм’ сертабиць. Тарця мэкад сер’’ Ензя’ яханана ӈась.  Автор: Е.Ямкина’ падвы"
https://vk.com/wall-147614552_3799,"Тёняӈы нина’’ ил' ( Няръяна Маркад падна"")✍🏻👇🏻 Яханана’’ мале хабарта пэяд’’ 🦌🦌🦌 Ненэцие’’ округхана юр’’ мат’’ ю’’ енаркад вата ты’’ хадырӈа’’. Канин’, Тиман’ явна, Ӈарка, Нюдя я’ хойхана енар’’ ненэця’’ тыдо’ маниесь мюсерӈа’’. Тарця ненэця’’ ил’ ӈаркавна тэхэт пере. Ты ненэцянд’ ӈаврадамда тэврамби, ембдяродо’ ӈани’ тэхэт ӈадиберӈа’’, тыда таняна харта яхананда мэёвна илеӈгу.  Ты пэртина’’ нердена сыра’ ям’ тондаван’ маймбасеты’’. Сывы мюсерць ян’ тэвась несэй манзаи пясеты’’. Забойкан’ хамековидо’ пэрцеты’’. Тарця манзаяха’’ тэвась ӈани’ тэтнасеты’’. Сян тым’ ненэць’ забойкан’ тэвраӈгу, тикахад нерня’ илевадо’ переӈгу. Тюку по’ маня’’ яханана’’ юр’’ мат’’ ю’’ тонна’’ ты’’ ӈамзам’, маркы ӈамза’ комбинатан’ тэвраӈгу’’. Сямянд’ нерде’ ижемской тыбэртя’’ СПУ манзарана’’ забойкам’ нэдонзь. Пыдо’ тюку по’ ня’’амвы ӈамзидо’ март’ тэврэйдонзь, харто’ лабкахандо’ мирдапидо’. Тикы’’ поӈгана «Нярьяна ты» СПК тэхэ’’на’’ мэна’’ ненэця’’ ты’’ хабарпава’ серт’ тандая’ хамеку’’. Тыдо’ мале тэравыдо’. Нюдя пэвдей ирийхана тыдо’ ӈэсы’ хэван’ танаӈгудо’. Михаил Косков - ӈацембой тыбэртя тарем’ лахана: - Мань ирив’, нисяв’ тыбэртяханзь. Мал’ нина’’ мюсерӈа’’. Мань ӈод’’ харвась хойхана иледм’, вареми мэць тына’’ пэрӈадм’. Хой’ илаӈгад саварка нянани’ яӈгу. Хардан’ тоб’’нани’ индами’ нисеты тэвор’’. Сян яля’’ ваерась пуня’ хэсетыдм’. Теда’ ӈод’’ тарця, мерку тарана серони’ таслась пуня’ хантадм’. Тарем’ иледм’. Невхы похо’’на’’ колхозхана тына’’ ӈокаць. Теда’ мат’’ ёнар’’ мян хаи’’. Тикы маниева’’, хари’’ тына’’ таня’’ма’’. Тына’’ нядана’’ пере’’. Хусувэва’’ харта иланда ерв. Тына’’ сававна маниеӈгуна’’, сававна илеӈгува’’, хусувэй таранава таняӈгу. Нянэй ненэця’’ ил’ - тыбэрма нив ӈа’’. Тарця ни ӈа’’? Ты’’ ӈэрм’ явнана’’ тамна ӈока по’’ ядэрпато’, мань нюн’ ню’’ тэхэ’’на’’ илеб’’нандо’, тарем’ ӈэб’’нанда тара.  Автор: Юлия Талеева’ падвы"
https://vk.com/wall-147614552_3798,"( лесной диалект) Таньше тохоԓкома вильӈа Чуки ноптухуна куԓкаԓи” мутԓа” ӈычимя”. Пуровский районхана ӈайта” школахана” дю” «Точка роста» нимича центр тадя”. Няхаԓтоӈ выӈкат мэна” ӈашки” токоԓко’ мэта” мякна ӈа”. Таԓьша центры” «Современная школа» нимича нацпроектмана шеԓтапёта”. Самбуԓкахана ӈайта школа-интернатхана «Точка роста» 2020 похона шеԓтаӈаш”. Чики центр няхаԓ направленита. Таԓьша ӈычимахаты тохоԓкота” ӈашки” деты” технологии” тохоԓампёшту”, вильта проекту” шеԓташту”, шанат профессии” дет тасԓёта” шеԓу” тохоԓашту”. Школахантоӈ «Точка роста» центр мансдям Анастасия Савинская минԓеӈата. Пыта ватахананта тохоԓкота” ӈашки” урокихитоӈ майпёшь тошту”, таньше тохоԓкома нянантоӈ дёԓьше хома. Деты центр наймяхаты школахана куԓкаԓи” оборудовании” ӈычимя”. Таԓьштуӈ ӈычимахаты тохоԓкота” ӈашкяхена” урокатоӈ виляшту”, куки” предметханатоӈ куԓкаԓи” деты” ӈамыдю” тохоԓампёшту”. Практический занятитуӈ ӈокма”. Конструкторхат куԓкаԓи” ӈамыдю” шеԓтапёшту”, квадрокоптеру” мэш ӈашкяэ” тохоташту”. ОБЖ нимича урокхана каннаԓта, ӈамыԓимта ханԓыта нешам куше няташь хомаӈаймям тохаԓампёшту”. Чики шаӈкмян шеԓутоӈ деты оборудовании” мэш тохоԓаштутуӈ. Чуки ноптухуна ӈаԓтана” ӈашкяэ” шаӈкмян ӈамэн тохоматуӈ таԓа”. Таԓям четаӈ Самбуԓкахана ӈашки” тохоԓковшат мякна куԓкаԓи” тохоԓко’ мэта” ӈамыку” тадяӈа”. Урокатуӈ хитамахаты”, кимя” витуӈ таняӈ хаӈӈа” шанат занятихии” кяшту”. Кукят камерам мэш таттаӈкош тохоташту”, куняӈят видео шеԓтапёчи” мансдям конуԓпёшту”. Ӈашкяхена таньше ӈинԓи ӈамыдю” шеԓтапёшь тохотама дёԓьше вильӈа. Шахматхана, шашкихина шанакош тохоташту”, хайтуԓашту”, компьютеру” мэш куԓкаԓи” ӈамы” шеԓтапёшь пытатуӈ конуԓпёшту”. Тохоԓкота” ӈашкиуде” куԓкаԓи” проектхана, дяӈ тамна мэта” олимпиадахана” мянаԓьшту”. Самбуԓкахана ӈайта школа-интернатхана чет’дюԓкат ва’та хампԓяӈк’дю” ӈашки” тохоԓку”. «Точка роста» нимича центран витуӈ таняӈ хатта” чупей дятыԓя”. Таньше тохоԓкоши” ӈаԓтана” ӈашкиуде” куԓкаԓи” деты дилант таԓана” ӈамыдю” тохоԓашту”.  Лариса Айваседо патмы, шат’ миԓ” Виктор Сегой таттамы"
https://vk.com/wall-147614552_3794,Тюку яля’ пиркана выӈгана тарця ӈэсеты?  Фото: [id254117851|Марина Яр]
https://vk.com/wall-147614552_3791,"Сегодня День сотрудника органов внутренних дел Российской Федерации  Накануне в гостях редакции «Нярьяна Ӈэрм» был Кузьма Николаевич Ямкин. Он более 17 лет отдал службе в милиции в Тазовском районе. Работа началась с профилактической деятельности, позже ушел в отдел розыска. И какие только истории не случались там, особенно в лихие 90-е годы. «Были поиски пропавших и подозреваемых людей. Думаю, во всех регионах были сложные времена», - отмечает Кузьма Ямкин. В 2007 году в звании майора он ушел на заслуженный отдых. В это время стал наполнять жизнью факторию ""Белые яры"". Как вспоминает, в самом начале там были только балки. Через некоторое время фактория преобразилась, появились дизельная станция, пекарня, магазин, рыбацкие домики. Проявив управленческие навыки, стал работать заместителем главы села Находка. В этой сфере самым запомнившимся случаем для него стала холодная зима, когда дизельное топливо превращалось в кисель и не перекачивалось, топливные запасы истощались. Тогда помогать в беде стали все жители Находки, когда часть проблемы решили, помощь пришла и с района. Сейчас отдых, внуки, рыбалка и, конечно, общественная деятельность. Кузьма Николаевич возглавляет Совет Старейшин Тазовского филиала ассоциации ""Ямал-потомкам!"", с единомышленниками проводят различные мероприятия, направленные на улучшение жизни населения. Говорит, что ощущается поддержка руководства Ассоциации и промышленных компаний в организации их повседневных дел. Поздравляем сотрудников полиции (милиции) с праздником! Пусть открываются широкие горизонты и радуют яркие достижения!"
https://vk.com/wall-147614552_3790,Ӈаниʼ торова!
https://vk.com/wall-147614552_3789,"Армиян’ хая’’ 🙏🏻👍🏻 Нюдя пэвдей ирыхына 8 яляхана Салехардахад призывникна’’ Ноябрьскан’ ханаць. Салехардахад тикы’’ ӈока нито’ поӈгана няхар” илебей ненэй ненэць’ мэсь, пыдо’ Ямальской район’ тер’’. Вадим Сэротэтто Яр-Саляхад ӈа, Руслан Анагуричи Сюнай-Саля’ тер, Михаил Окотэтто Сё-Яха’ няд товы. Хэвандо’ нерня’ маня’’ ядабтэйнаць. Лаханако няйнаць.  Вадим тюку’ по’ Ямальской многопрофильной колледжм’ малесь. Та’ мале манзаравысь, армиян’ хэвамда намдванда ёльцьӈгана таминда таня’ хэсь таславэда. Пыда нянанда хусувэй илебей хасава’, хибя пирӈада, таняна мэб’’та сава ӈы’’нив’’. Тарем’ Вадим Сэротэтто мась: -Нисями Дальний Востокхана пограничникӈэ тарась, таняна ё’’ вак лэтамбись. Теда’ мань ӈани’ ями лэтамбаванзь хэб’’ни тара. Ӈани ӈопой нява’’, Руслан та’ газопроводхана манзарась, пыда трэколкана ӈэдалёрмы. Харсаим’ хардан’ я’ тебт ми’’ма’ е’’эмня, ненэця’’ сававна илева’ няю’ таром’ ха’’аврамбавысь. «Мань неками армияхана мэсь, пыда еся’ сехэры сертабадахана мэвысь. Еся’ сехэры лэтрабавы’’, сертабавы’’, тикада ёльце ӈарка манзая. Теда’ ӈод’’ мань си’’ми ет’ ханя’ ӈэдара’’, таняна тараӈгунидам’», - Руслан тарем’ мась. Михаил Окотэтто Сёяха’ тер, пыда Лабытнангахана тохолковы, тиканда пуд Яр-Саляхана манзара пявэда. Тандаярка’ армиям’ вадець пява’ сер’ пыда ӈани’ таня’ хэсь таславэда. Теда’ ӈэрм’ тер’’ ӈацекына’’ Ноябрьскана мэӈгу’’, таняд сидто’ Россия яна’’ тиӈгывна ханаӈгу’’. Тадтикахад по’ ямбан’ ява’’ лэтрабаӈгу’’. Ӈани похона явнандо’ ӈадимда’’."
https://vk.com/wall-147614552_3788,"(Лесной диалект) Дёԓеԓьш хитадят” Дямкна дёԓеԓьш каԓитана” манԓе ӈанудётуӈ кысуй дян нэхэдятуӈ. Пуровский’ районхана ӈайта сельхоз’предприятии” таӈичохой дёԓиԓмамтоӈ хитаԓаӈатуӈ. Самбуԓкаӈ няна ӈайта «Пуровский» нимича совхоз’ шаӈкмян каԓита мэмыта ӈанудёта” выйнуӈ дёԓьшат ӈамтайта. Ӈыди общинахана” мансԓанна”, «Верхне-Пуровский» совхозхана мэна” хэԓ кыниԓемахат ӈай каԓиташ чепьны”. Хыԓаӈ кааммахаты, дяхаӈ хэԓ кыниԓемахаты Самбуԓкаӈ няна ӈайта Пуровский совхозхана мансԓанна” манԓе дёԓеԓьш хитадят”. Ӈопшеԓы таӈичохона каԓиташ мансԓамы” кашем’дю” бригада” дюԓкат ва’та хампԓяӈк’дю” ӈуп тонна каԓи” катамай”. Чуки похона планамтуӈ тэвԓампюши хэлакуd каzиd камна ԓаӈкуԓки”, кэмԓхи”, пыԓи” канумай”. Каԓитана” катамайтуӈ каԓитоӈ чики минхантуӈ плавбазаха” тайваштутоньш. Чуки путинахана мат᾿ катер” мэӈаш”. Совхоз мат՚ ту᾿ӈанохана” чет᾿дю” хампԓяӈк неша” мансԓамай”. Ӈыди сельхоз’предприятихина” мансԓанна” навышудёԓ дяхаӈ, то” хэԓ мыдюмахаты ӈай каԓиташ чепьны”. Пуровский’ районхана ӈайта АПК тэта Михаил Быстров маньшту, акционерный общества’ӈяш тонԓюта” хампԓяӈк общинахана” мансԓанна” хыԓысамыӈ каԓиташту”. Сельхоз’предприятихина” каԓи” нямаԓпёшь мансԓанна” выӈкна диԓина нешади” тайвапёта” каԓе” хыԓаӈ дяԓитахана нямаԓпёштутуӈ, таӈичохона - писамэй. Таӈичохона дяхам поӈкахана момпёшь каԓитана” пиӈ дёԓеԓьшту”. Таԓям катамайтуӈ каԓитоӈ хаӈумантуӈ тайхана чики минхантуӈ общинантуӈ холодильникхи” таштутуӈ, кынипчемантуӈ мэты. Пуровский’ районхана ӈайта АПК тонԓюта” сельхоз’предприятии” ӈопшеԓы дёнаԓкат ва’та няхаԓдюԓ тонна каԓи” катаны”, планатоӈ таӈок. Харампуровская общинахана мансԓанна” чуки похона няхаԓдюԓ хампԓяӈк тонна каԓи” катаваньш мэӈа”, Верхне-Пуровский совхозхана каԓитана” ӈай манԓе планамтоӈ чемнанта тэвԓамытуӈ - дюԓ тонна ӈок каԓи” няаммай”. Районна дет тонԓюта АПК тэтаӈ Михаил Быстров ватахана шаӈкмян сельхоз’предприятии” плавбазахана”, факторихина” куԓкаԓи” нэхэта” холодильник” тадя”, таԓям ӈука каԓи” нямаԓпи”. Община”, совхоз” катамайтуӈ каԓитоӈ «Пур-рыба» нимича предприятин’ миштутуӈ. Таняна мансԓанна” ӈопшеԓы дюԓкат ва’та ӈамаԓ тэмс - хыԓутамы”, кастамы”, туԓамы”, вакуумный’ упаковкан пытамы” каԓя”, пресервы” каԓяхат шеԓташту”. Куше чуки помтун, матамамтуӈ, шаӈок каԓи” катамамтуӈ АПК дет тонлюта общинахана”, совхозхана” мансԓанна” татӈявта диԓиӈ хусыкана хомана тасԓанӈатуӈ.  Лариса Айваседо патмы, шат’ миԓ” пыта таттамыта"
https://vk.com/wall-147614552_3784,"Нява” тензебтембива” Сидя ю” по” тяхана Мирон Александрович Ямкин ӈэрё’ няна яӈгумась.Салаба тамна сававна ханимадавэй поӈгарманзь хэвысь, левавысь. Ямал’ яханана” пыда теневана ненэцянзь, ӈока по” ерво” мякана манзарась. Пэртя манзаяда ӈэрм’ тер” ненэцие нямна ӈась."
https://vk.com/wall-147614552_3781,"(Лесной диалект)👇🏻✍🏻  Неша” деты пон каамдят”  Пуровский районхана диԓина” ненэй неша” деты пон каамдят”. Нешаӈ ватахана праздник’ вата дику, шиниӈкуна чейня хыԓаӈ хомана кааммахат, дяку” хэԓ кыниԓемахат, мыдюмомахат нешаӈи хыԓы мэнԓметуӈ дяхатуӈ дямташтомэт. Куки” нешаӈи” деты пон тэвши каӈуԓонтма дяхатуӈ каӈуԓонташ кяштомай”. Четаӈ чуки ноптухуна тадяай шеԓу” ӈаԓтана ӈашки” дюԓмаӈ тайхана нешай деты пон каамма дяԓям - «Новый год по северному календарю» шеԓташту”. Чики праздниким шанат нюча” каԓтыхина” мэштутуӈ. Чуки диԓихина неԓьчеэй Таԓкахана диԓина” деты пон каамма” дяԓям мэӈатоньш. Нешади” культураӈ дет тонԓюта центрхана мансԓанна” ӈаԓка концерт’ шеԓтаӈаш”. Няймы тавсуԓта дечаӈ минтаны чики деты понтуӈ дяԓям интернетмана ӈычимчеӈатоньш. Кынсу” шанат нешаӈ тэмс ватамана мэӈаш”, таԓаӈаш”, видеон таттамы” поздравлении” ӈычимчеӈаш”. Хыниԓьчи” манымаӈ мэты шеԓтамайтуӈ мытоӈ каԓьтуӈ центртуӈ соцсетьхана” ӈайта страницахана” ӈычимчейтоньш. Кимя концертуӈ маныман хаӈа, танят конӈата. Ӈыди каԓтыхина” - Каԓпюԓкана, Каԓясамэхэна ӈупчики чуки диԓихина ненэй нешади” деты пон каамма дяԓям мэтӈатуӈ. Таньдеты ӈупчики клубхана мансԓанна” ӈука вильта” ӈамыдю” шеԓтанаӈа”. Ӈамым куше ӈычимчевштатуӈ сценаритоӈ выӈкна диԓина” нешади” дилкат мэмы. Чуки ноптухуна шиниӈкуй, дискай ниԓинана”, катанана” мэмы дилым дюԓпёнԓӈама. Таԓям четаӈ клубхана мансԓанна” нена” таԓьча праздник’ шеԓташту”. Концерт’ ӈычимчемантуӈ камна куԓкаԓи” дискай шеԓу” ӈаԓтана” ӈашки” дюньшиԓемаӈ мэты вачашту”. Понантоӈ выӈкна диԓина” нешаӈи” каԓьтуӈ понтуӈ ненатумтма” тадяӈаймай”. Чикитоӈ каԓьтуӈ шеԓташтомытуӈ. Нешаӈ дилхана куԓкаԓи” примета” тадя”. Нешаӈи” куԓка нум ӈаймям неԓьчут нумкай диԓимана, дяԓямана, нумкимана каматаштутуӈ. Дяԓя ӈопта шеԓап, нумкидю” ӈука ӈяп -чешхамты.  Лариса Айваседо, шат’ миԓ” пыта таттамыта."
https://vk.com/wall-147614552_3778,"Сававна тохолку’’  Тюку яля, Округна’’ Законодательной Собрания’ депутат Эдуард Хабэчевич Яунгад Яр-Салян’ ядэрӈась. Тидпой’ интернетвана лаханаванда мальӈгана нянда ӈацекы тохоламбада лаханась. Пыда ма’’нисяв: «Маня’’ школаханана’’ ӈэрм’ тер’’ ӈацекы’’ таня’’, пыдо’ етри’ сававна тохолку’’. Тарця ӈацекы’’ нядаба сава ӈы’’нив. Ханзер’’ серта сава ӈэдакы?». Тикы’ пуд Эдуард Хабэчевич Ямальской школа’ директорм’ лаханакурць ня’’ӈась, хонрамбавэда. Александр Алисеевич’ вадавна, ненэся’ ӈод ӈэрм’ тер’’ поӈгана тарем’ тохолкода’’ танявы’’. Эдуард Хабэчевич «Ямал-ню’’на’’ я!» ассоциация’ тер’’ ня’ тарем’ таславэдо’: тарця ӈацекы’’ таняб’’ школахад ассоциациян’ лаханаб’’то’ серо’’ӈа. Нядабаӈгудо’. Теда’ Ангелина Вануйтан’ планшетм’ ми’’мысь. Тикамда школахана тохолкурпата, манзаида тидхалембаванда е’’эмня мэ’’тада. Ангелина Вануйто мась: «Ехэра еремэдм’, тарця ӈамгэри тараӈгу, теда’ маня’’ школахана тохолкурп’’нана’’ манзаина’’ интернетм’ мэць сертабина’’. Тикы планшет мэ’’эмдами ӈыӈгунив’’. Ӈули’’ сава, ӈэрм’ тер’’ ӈацекына’’ етри’ тарем’ нядабабто’ сава»."
https://vk.com/wall-147614552_3775,"Ненэй ненэцие"" хар"" тэнз."
https://vk.com/wall-147614552_3774,"Сырэй ялэна’’ то’’ 👇🏻 Ӈарка Саля яв янамбовна ханимдана. Ибэй идм’ салаба тондабида. Ханяӈы яхана лэтдада мале няӈо’’сарка.  Яха’ еркы’ някуна тамна салабаси. Хор’’ иры’ пудана яля’ ӈарка ту ӈано’’ пудана яля’ ненэцие, машин вэрамбиць. Вэркулава’ лаӈг’ ядхана салаба’ хамбол’’ ӈокворӈа’’. Ӈарка ту ӈано’ нернякуна сехэрым’ лекабтамбада ту ӈано миӈа. Тарем’ ханимы салабам’ лядпи, няби ту ӈано сехэрэд сертаби. Манзаямдо’ ёльце’’махадандо’ сырэй нулвахато’ пяӈгудо’. Нарэй ялэна’’ ёльцянд’ нина’’ манэт’’. Салаба’ няӈоро’’ма’ сер’ сидя хардаха’ помна машин’’ ӈэдалёрта’’. Тедари’ ненэця’’ тиртя ӈанохо’’на хардахато’ тэворӈа’’. Пудандо’ воздушной подушкаӈэ нюбета ӈанохо’’на ядэрта’’.  Г.Окотэтто’ падвы"
https://vk.com/wall-147614552_3773,
https://vk.com/wall-147614552_3771,"Тюку хобцо” Елена Ямкина Дудинкахад ӈэдабтавы"". Ӈамгэ' то”олха нув’ сармик” сюры”?👇🏻"
https://vk.com/wall-147614552_3768,"Дудинкахад падна ✍🏻👇🏻📩  Радиохана манзарана’’ яля Тюку по’Таймырна’’ радио’ манзарана’’ ӈарка со’’яма’ ялямдо мэ’’ӈа’’ – 90 подандо’ хая. Техэ хубтыхы’ 1931 похона хор’’ иры’ 20 яляхана Таймырхана радио лахана пэяць. Нюртей радиохана луца’’ вадаривна лаханакурӈаць. Пуда’ ӈылека’’ саюв’’ по’’ хэ’’мяхад, 1948 похона ӈэрм’ тер’’ ненэця’’ вадавна лахана’’ пэйдаць. Нюртей туӈго’’ вадавна лаханаць, пуна’ ненэй ненэця’’, тавысо’’ вада’’ ӈадимяць. Та’ мальӈгана радио’ манзарана’’ ӈарка манзаям’ минре пяць. Хой’, харад’ нямна ӈэдалёрӈаць. Ненэцяӈгат невхы ненэцие’’ иле’’ми ма’’ламбиць, лаханако’’, сё’’, иландо’ нямна лаханакурӈаць. Теда’ фонотекадо’ ӈавхы ма’’лавы’’ лахарёхот панӈа. Со’’яма яляханандо’ радиохона нюртей манзаравы нидо’ тензебтембиць. Ӈока по’’ нидо’ тадаба, нядаба, ӈобсер’ Любовь Ненянг, Евдокия Аксенова, Евдокия Лампай, Тамара Вэнго, Нина Болина тамна ӈани’’ манзаравыць. Теда’ музейхана радиохана манзаравы’’ нямна выставка миӈа. Сидя юкад вата по’ радиохана Роза Янковна Яптуӈэ, ненэй ненэця’ нява’’ манзара. Хусувэй си’’ив яляхана тарем’ намдорӈава’’: «Дудинка лахана!». Хой’ няна илена’’ няхата едэй муно тэврамби, няданда районханана’’, я’ тиӈгана ӈэда юне намдорӈава’’. Роза Янковна районна’’ ерв Евгений Вершинин’ ӈудахад почётной грамотам’ ня’’мась. Теда’ пыда ӈопойӈэ манзаямда минреда. Тарем’ лахана: - «Теда’ мань нядмадми пюрӈадм’, илаӈгы ненэцярка сава ӈэӈгусь. Вадамда сававна теневана, инда сававна ядэрта тарась. Сян’ по’’ тарця ненэцядва’’ пюрӈава’’, тарем’ мание теда’ вадамдо’ сававна теневана’’ хусувэй по’’ тянёворӈа’’. Ӈокаюдо’ сидя вада поӈг’’ юхурӈа’’, вадито’ пеля луца’’ вадаха’’на тахарамбидо’. Ӈацекыдо’ вадабада’’ нюдо’ нюртей луца’’ вадавна тохоламба пэръядо’. Ӈацекына’’ ӈадьбято’ сававна вадавнандо’ нинакы’’ лаханакур’’». По’’ миӈа’’, хусувэхэна ӈамгэв’’ несэйворма’’ ӈадиберӈа’’. Тюку илаӈгана радиова’’ саӈговота серо минре. Ненэйвана ӈэрм’ тер’’ илаӈгы ненэцяӈгат манзаранадамдо’ хось я’’ма’’, вадидо’ сававна теневана’’ яӈгу’’. Тарем’ ӈод’’ радиохонана’’ лаханана нина’’ варемдо’ мэ’’ӈа’’. Хусувэй малкода, тыда’’ ма’’ламбадаханда радионда лабтэй’ мюд’ тарця вади «Дудинка’ лахана!» намдаван’’ харва.  Елена Ямкина’ падвы"
https://vk.com/wall-147614552_3762,"Санкт-Петербургхана тохолкудина""👇🏻"
https://vk.com/wall-147614552_3759,"Депутатва’’ лаханась  Теда’ ервона’’ хусувэй, сертавандидо’, тидхалевы манзаидо’ интернетхана вадеядо’. Хахаяда яля «Ямал-ню”на”я!» Ассоциация ӈӈэвахана мэна, депутатӈэ тарана Эдуард Яунгад тидпой’ лаханась. Пыда тохолкода илаӈгы ненэцие’’ ед’ ӈӈамгэ сава серо ӈадимдевамда, ханзер’’ ӈацекына’’ тохолковамдо’, ӈамгэ тоенана серото’ танявам’ ваде’’ӈась, ханяӈы’’ няданда тидпой’ хонаркуць. Пыда ваде’’мэда мале ӈӈока. Хусувэй по’’ ӈарка яхана тохолкурта’’ ӈэрм’ тер’’ 2% пирувна ӈӈокворӈа. Целевой наборхана тохолкуван’ харвабто’, пыдо’ тохолковандо’ нерня’, харвобт’ пудана по тохолковандо’ ёльцьӈгана манзаядамдо’ хобто’ тара, таняна сидто’ манзаян’ нямбато’ падарм’ падтаӈгу. Тарця сер’ 273-Федеральной законахана пады. Тюку по’ хасаваюкад вата ненэць’ тохолковамдо’ маледонзь, пыдо’ А.И. Герцен нюмам’ мэта университетм’ ма’’левыць. Тюку по’ тамна хасава ю’’ ӈацекы’’ тохолкуванзь хаяць. Ӈэрм’ тер’’ департаментхана тикы серо’’ нямна комиссиядо’ тасалкусь. Теда’ манзаяндо’ ирманя’ тохолкуда’’ есяхана нядабидо’. Пыдо’ тохолковамдо’ салдава, тамна ӈани’’ тарана серото няю’ самляӈг ю’’ ёнар’’ есям’ ня’’марпи’’.Тидпой’ тохолкода ӈобтикы сававна нядабидо’. Нюртей ӈарка образованийм’ ня’’марпада’’ 50 ёнар’’ есям’ хомба пирӈа’’. Тикадо’ тохолкова’ похона ӈопой яӈорэй’ тамбидо’. Иландо’ няю’ мэта есьто’ тянё’’ мяд’ тер’’ ӈацекы’’ 4500 есям’ня’’марпаӈгу’’, тикадо’ похона 54 ёнарӈэ ханӈа. Иле мято’ мирм’ салдава’ няю’ 24 ёнарм’ тамбаӈгу’’. Теда’ нядма есь мюсерта’’, выӈгана нядэна’’ нюри’’ ни’’ ня’’марпю’’, Новой Уренгойхана, Ноябрьск, Муравленко, Губкинской, Лабытнанги маркана илена’’ ӈэрм’ тер’’ ню’’ ӈани’ нядабаӈгудо’. Есь ня’’амва е’’эмня падарм’ пада тараӈгу. Тикы хавна ВУЗхана тохолкуда’’ округна’’ ерв’ стипендиям’, ю’’ ёнарм’ ня’’марпа пирӈа’’. Теда’ самляӈг ненэцява’’ хусувэй мат’’ ирыхына таӈок есям’ хомби’’.Тикы хавна округхана’’ няхар’’ аспирант юр’’ ёнар’’ еся нядма ӈэвахы ервахадана’’ ня’’марпи’’. Мале ӈопой ненэць’ тикы есьда ӈудаханда тэвравыдась. Тиканда хавна хабця’ ми’’мам’ тензебтесь. Ханзер’’ та’ ёльцяӈгана илаӈгы ненэця’’ ханзер’’ тохолковамдо’, хаӈгулаб’’нандо’ сидто лекар’’ маниевам’, нивам’ намтиесь. Ненэця’’ хонравэдо’ мале ӈӈокась. Алена Сэротэтто, Яр-Саляхана ӈацекы тохоламбада, сававна тохолкуди’’ хонрамбись, ма’’нисяв, ханзер’’ ӈӈэрм’ тер’’ самбляӈган’, тетан’ тохолкуда’’ нядаби’’? Пыда ма’’нисяв, школаханандо’ юкад вата ӈӈопой классхана самляӈгри’’ ня’’марпада не ӈӈацекы таня’, ханзер’’ нядаба тарця нина’’ сава ӈӈэдакы? Эдуард Хабэчевич ма’’нисв, тедари тарем’ нядаӈговава юӈгусь, тасла таравы. Ханзерквав серта сава ӈӈынив’’. Тамна ӈопой нява’’ Анастасия Окотэтто, пыда Новопортовской школам’ медальсавэй маледась, пуна’ А.И. Герцен ню’’мам’ мэта университетм’ нярьяна падаркана малевэдась. Пыда хонаркусь, ханзер’’ тарця ӈӈацекы’’ мякандо’ то’’мадондо’ манзаядамда хоӈгу? Тарця нина е’’эмня округханана’’ тюку по едэй проект’ манзара пэяць, нюмда «Ориентир: Ямал», проект’ Дмитрий Артюхов округна’’ ерв сертавы. Тад’ нерня’ школам’ медальсавэй мале’’мяхад, ВУЗм’ нярьяна дипломам’ нямвы ӈӈэбат, сита нерняӈ минреӈгу’’. Практикадамд пюрта’’, манзаядамда хоӈгу’’, есяхана нядаӈгода’’. Ваде’’мэда ӈӈока, тикы тидпой’ ӈэда лахарём’ Эдуард Хабэчевич ӈилаӈгы ненэцие е’’эмня сертадась. Теда’ пыдо’ теневаӈгу’’ ханзер’’ сидто няда пирта’’. Ханя’ ханаць тара, ханяна падарм’ пада тараӈгу, сяӈок есям’ пуня’ нэкалць пирӈа. Тарця лахарё’’ етри таняя’’, тикавахана ӈацекына’’ теневаӈгу ханяна, ӈӈамгэна нядаӈгода’’ таня."
https://vk.com/wall-147614552_3757,"текст на лесном диалекте 👏🏻👍🏻👇🏻  Куԓкаԓи” ӈамыдю” шеԓташту” Чуки ноптухуна электронные СМИ” шанат нешаӈ дилант тэвдят”. Ӈаԓтана” ӈашки” телевидениӈ мансдян тохотамаӈ мэты нешади” дет тонԓюта центрхана чет пуӈ чена «Синема» нимича студии’ видеотворчества найӈаш”. Чуки похона таняӈ дю” ӈашки” дятыԓя”. Кукят камерам мэш таттаӈкош тохоташту”, куняӈят видео репортажу”, зарисовки”, видеоролику”, анимационный’ мультфильму” шеԓтапёшь пытатуӈ конуԓпёшту”. Ӈашкяхена таньше ӈинԓи ӈамыдю” шеԓтапёшь тохотама дёԓьше вильӈа, таԓям пытоӈ ӈамыԓим пяпнантоӈ чупей мансԓашту”. Кукят манԓе шанат компьютерхана мэта” программи” тохоԓамай”, вильта” кинудю” шеԓташту”. Куԓкаԓи” ӈамыдю” миԓас” мультфильметуӈ мэты шеԓташту”, тэйня чикитоӈ мансапташтутуӈ, мунуԓапташтутуӈ. Гелена Айваседо ӈашки” дет тонԓюта видеостудин ӈуп диԓиӈ дятыԓя, пыта маньшту шеԓкта проект’ шеԓтапи, чикимта районный’ библиотекаӈ минԓена конкурсан ӈайтаптанӈата. Тохоԓковштуӈ видеостудийтуӈ мя’ моӈка ӈамыӈ мяны ниӈа, таԓям четаӈ н,ашкиуде” кружокханантоӈ шича сменахана тохоԓкошту”, нючтуӈ дюԓнуӈ няна тошту”, ӈаԓктуӈ - дяԓяӈ ними вэкна. Полина Тугужекова ӈашки” дет тонԓюта студин чет пуӈ канӈа. Хомана тохомай, шеԓтапёчита мыта” ни’ӈашкиуде меԓьмана шеԓташтута, таԓям манԓе шанат конкурсхана”, видеоролику” дет тонԓюта” ӈайвахай местан каамдяташ”. Ольга Сенченко ӈупчики чет пуӈ видеостудийны дятыԓя. Пыта видеосюжету” шеԓтапёманта камна камерахана таттаӈкошту. Маньшту чики мансдя хомана вихинта камуԓя”. Нянанта тохоԓкота” нета” няши пыта таттаӈкуманта мэты куԓкаԓи” мероприятихи” кяшту. Студийханантоӈ ӈашки” кэлкамаӈ тйхана шаӈкмян таньдет ӈайта мытоӈ практический занятихинатуӈ тохоԓаштутуӈ. Таԓям меԓ тохошту”. Ӈамы проект’ шеԓташатуӈ, кимяԓихина интервью пытыпёвштамтуӈ ӈокна тасԓаштутуӈ”. Куше микрофон’ хомана мэш тохотамам, камерахана таттаӈкумам, чупей чикитоӈ маныдехедя тохоԓаштутуӈ, таԓям таняна тохоԓкоши ӈашкяэ” ништу маԓка. Иван Айваседо колледжхана мансдяӈ дет тохоԓку, ӈашки” дет тонԓюта видеостудин чуки похона томай. Иван камерам мэш таттаӈкош тохоман хаӈӈа. Четаӈ пыта шаӈкмян таньдет ӈайта шеԓо” манԓе каматайта. Василий Пяк ӈупчики видеоператорӈяш мэшту, пыта камерам мэши хомана тохомай. Ӈамыԓи мероприятим нешади” дет тонԓюта центр шеԓтапёп Василий пон камерамта нямаш таняӈ кяшту, нянанта тохоԓкота” нета” няш вильта репорташтата таттаманта мэты. Видеостудихина куки шеԓтапёчитуӈ проектоӈ ӈукадёмутуӈ нешади”, капиди” дилыӈ, культураӈ нямна ӈа”. Шеԓтамайтуӈ ӈамыдётоӈ дёԓьше хома”, вильӈа”. Шаӈкмян ӈайвачетоӈ хомана вивинтоԓкадя, меԓьмана шеԓташтутуӈ, таԓям чики мансдетоӈ шанат международный’, региональный’ конкурсхана” хома патаԓт камаштут. Таньше видеостудихина тохоԓкоши ӈашкиуде” ӈокна мансԓаш тохоташту”, куԓкаԓи” хома вив’ ӈуту” шеԓтапёчитуӈ ӈайвачетуӈ деты кошту”. Лариса Айваседо патмы, шат’ миԓ” пыта таттамыта"
https://vk.com/wall-147614552_3755,"Ненэй ненэцие’’ хар’’👇🏻  Ненэй ненэця’ хасава’ таславы лабтэй’ мюня’ ӈока’’я няхатато’ сярда’’ хуркари хар’’ тэнз’’ таня’’. Ӈоб’’ сыхыдяркана тадана си’’ив сян харм’ манэ’’тан. Тикыдо’ ӈобтарем’ харто’ ядыбавыдо’. Ненэй ненэць’ сямян харанда тэнз таславы манзаяхана мэта. Сямян хасава пилипон’’ нянанда, нинда иняна сярда хар’’ се’ мюня’ минартада харда танява. Тикада ӈораць, тадтикад тым’, илебцям’ хадаб’’нанда, яхана мэтада, поӈгарманда ёльцяӈгана халэ сертабаӈгу. Тарця хар’’ нюмдя - теня. Тикаӈэ лабцёй сересяӈгад ядвы. Ханюй’’ ӈамгэв’ сертабава’ ёльцяӈгана, ниванда мардурманда е’’эмня, есяда сабе ямб ни ӈа’’. Тарця хар, тецьдяхана манзара мэ’’ма’ ёльцяӈгана ӈудана лимпека ӈэванда е’’эмня, нирта хоход мимбада. Тарця хархана ӈамгэрт табыци’’ хасава’’ тикарихина нохом’ хабарпа, илебцям’, тамна сянхана еся’ банкам’ нэмба мэйдо’, тарця хародо’ мирць мэйдо’’ма’’. РАИСА ЯПТУНЭ’ падвы"
https://vk.com/wall-147614552_3753,
https://vk.com/wall-147614552_3750,
https://vk.com/wall-147614552_3749,"Ӈобт’ тэвормы”  Хасаваюдимдей класс’ пуд школамдо’ ёльцевы ӈацекы” илаӈганандо’ тараванда манзаядамдо’ Ямальской многопрофильной колледжхана тохоламби”. Ханяӈыдо’ Салехардахана тохолку”. Ӈанидо’ Лабытнанги маркана манзаяхато’ тоходана”.  Нердена по’ тохолкованзь товы ӈацекы мале нябимдей тохолкова’ ирындо’ пуданаӈэ хая. Тюку яля’ Си”ив харв маркана пыдо’ ӈобт’ ма”люрӈаць. Ня”андо’ Салехардахад мядонда” турӈаць. Иландо’ хурка ӈэвам’ хонрамбиць. Нерденаӈэ лаханавы Сэрпиво Надежда Ларивна. Пыда ӈэрм’ тёр” серо минрена департамент’ манзарана. Ӈока вадам’ стипендия’ нямна мэ”ӈась. Хусувэй ваде”мэда явнанда ӈась: - Пэдава” ӈацекы” тохолковандо’ е”эмня ӈарамдавы стипендиям’ недвоць пирӈа”. Сававна тохолковадо’ нерняӈы илаӈганандо’ тараӈгу, хусувэй яля’ ӈамгэхэвм’ едэйм’ намдавадо’, едэйм’ манэ”мадо’ сидто’ сахамламбаӈгу, мэбе”ламбаӈгу. Илаӈгы ненэцие” нермбэртяӈэ тарана Анна Сотруева тад” ӈэванда сянакубц” нямна лаханась: - Маня” марканана” тохолкода илаӈгы ненэцие” е”эмня хуркари сянакубц сертабива”. Ныланава’ ялэда” мэць ня”ана” турӈада”. Е”эмнанда” манзарава”. Тюку яля’ пэвсюмя’ няна сянакубцм’ мэтава”, сянакованзь тоида”. Волонтерӈэ тараван’ харвабата” ӈобтикы сидна” нядмяць пыхыдада” пада пиртада”. Тикы’ хавна нюдя пэвдей ирыхына «Российский Север» форум ӈэӈгу. Таня’ падрода” ӈэдабта нядма тараб”, сидта нядаӈгува”. «Ямал-ню”на” я!» Ассоциация’ серо минрена Неркаги Эдман Хасевтевич ӈэрм’ тер” реестр’ нямна вадамда мэ”ӈась: - Илаӈганана” толырто’ тянё ӈэрм’ тер” реестр -  ёльце тарана  ӈамгэ. Тад” нерня’ тараванда ёльцяӈгана тэнзана” хурка ӈэвам’ таняд манэ”сартадо’. Ӈадьбята пыхыдада” тамна нивы ӈэбта” пад”, нерняку’ ӈада”, МФЦ нядмяць падрода” реестран’ ӈэдабтэйда”. Ӈопойӈэ таня’ хэван’ нибта” харва”, Ассоциацияна” тер” сидта” ӈобт’ ма”лахая” падрода” серта нядаӈгу”. Нянанда” паспорт’ хавна соя”ма’ падарм’ хана тараӈгу. Тарем’ тохолкода ӈацекына” ӈарка нито’ ня’ ӈобт’ тэвормы”. Тохолкова’ серодо’, ныланава’ ялэдо’ тасламбавы”. Нидо’ саваркавна торомдавандо’ е”эмня носиндалва’ иры’ еркана  ӈани’ нидо’ ядабтамбаӈгу”. Харад’ тяхана, выӈгана ма”лёванзь таславэдо’. Г.Окотэтто’ падвы"
https://vk.com/wall-147614552_3747,"Камитовский «куропаткин чум»  Меня молодого учителя начальных классов санаторно-лесной школы пригласила на беседу Александра Петровна Якушева, заведующая организационным отделом окрисполкома, предложила работу инструктора: - Нам нужны такие целеустремленные люди, как вы. Ведь заочно учитесь в институте. После моего некоторого замешательства она отодвинула тумбочку и вытащила партийный билет: -Вы ведь еще в армии вступили в ряды коммунистической партии Советского Союза. У нас с этим не шутят. Дал согласие, что после окончания учебного года сразу перейду работать в окрисполком. Коллектив санаторно-лесной школы принял такое известие с воодушевлением. -Теперь с пятиэтажки будешь помогать нам, - сказала Валентина Сергеевна Новоселова, завуч школы, - думаю, справишься. С такими напутственными словами я через месяц снова появился в дверях кабинета Александры Петровны. Что случилось. Она с трудом подняла голову: - Вы простите, молодой человек, мы приняли другого человека… С грустными мыслями я вышел к площади В.И.Ленина. Молча посмотрел на пятиэтажное здание и махнул рукой. Кто-то подошел ко мне и обнял. Я обернулся, перед собой увидел улыбающегося Леонида Васильевича Лапцуя и говорит: -Что с тобой?! На тебе лица нет! Я рассказал ему, как поступила со мной представитель власти, что теперь не охота возвращаться в школу, и нет новой работы. Леонид Васильевич участливо взял меня под руку и осторожно начал рассказывать о журналистах, кто помогает людям тундры. Можно попробовать свои силы на этом поприще. Так мы дошли до старого, деревянного здания редакции окружных газет «Красный Север», и «Няръяна Нгэрм». Я написал заявление о приеме на работу в качестве литературного сотрудника ненецкой газеты. Леонид Васильевич сразу повел меня знакомиться с корреспондентами редакции. В одном из кабинетов к нам навстречу из-за письменного стола встал крупный мужчина и улыбаясь протянул для приветствия увесистую ладонь: -Валерий Иванович Камитов. В этот же день, после обеда мы с ним выехали к рыбакам, промышляющим у мыса Имбернел. Братья Негачи встретили радушно. Они рассказали о летней путине, что руководство Харсаимского рыбоучастка по кольцу отправляет одно приемно-транспортное судно, которое не справляется со сбором уловов. Братья попросили Валерия Ивановича Камитова, чтобы он через газету помог добытчикам в установке ПТС, прямо на угодьях у мыса Имбернел, чтобы они не тратили плавное время на перевозку уловов в поселок Харсаим. С первой же поездки мы очень сдружились. К этому времени Валерий Иванович уже имел опыт работы журналистской деятельности. Писал очерки, о промышленном освоении Ямала, об оленеводах, добытчиках «живого серебра», охотниках, он особенно ревностно относился к великой Оби. По поводу загрязнения Валерий Иванович написал статью под названием «Боль речной магистрали», где автор говорил о том, что в городе Омске летом местная власть запретила горожанам купаться. Пляжи пустовали по причине того, что в соседнем Казахстане прорвало канализационную трубу, проложенную через Иртыш. Вся мерзость хлынула в русло чистой реки. В своей статье Валерий Иванович поставил все точки над « I ». - Ну а сами-то мы разве лучше казахов?, - задавали вопрос тюменцы ревнителям борьбы за экологическую чистоту в чужом регионе. Сторонником самокритичности выступила команда сухогруза «Омский - 108». Речники с горечью поведали о вопиющей неорганизованности хозяйственников, занимающихся отправкой грузов по воде. Это, касается прежде всего земледельческой химии. Немалая часть удобрений попадает при погрузке на судно в воду, превращая ее в отраву для всего живого на многие километры вниз по течению. Такие нюансы не оставляли равнодушным Валерия Ивановича. Он бил во все колокола. Строптивое воспитание и острый язык он получил в семье. Его отец умел вязать сети, играть на мандолине, шить и строить. Дядя Афанасий Устинов – фронтовик, грезил только своей маленькой родиной – Салехардом. Валерий взрослым человеком внимательно слушал его рассказы, где весной не бывает ночи, а зимой - светового дня. Вот таким образом, из города Колпашево, где он родился, Камитов попал на Ямал. А здесь я, тоже оказался приехавшим из берегов пролива Малыгина. На второй год нашего знакомства мы решили посетить факторию Тамбей, за 72 параллелью. Без труда добрались до села Се-Яха Ямальского района, а дальше мой старший брат Иван на упряжке быстроногих оленей повез в тундру. Мы скрылись во мгле ночи. Встречный ветер сильно бил по лицу. Наши быки понурив голову ели брели по бездорожью. Когда Иван очередной раз остановился на пригорке, он сказал: - Все! Будем строить «куропаткин чум». -Что это такое?!, - спросил Валерий Иванович. -Сейчас увидишь!, - говорю ему. С подветренной стороны холма Иван вырыл глубокую снежную яму. Сделал крышку. Оставил маленькое отверстие, куда поочередно залезли все трое. Оклемавшись, Камитов воскликнул: -Здесь, даже тепло! -И можно спать!, - добавил я. Потом, при встрече со мной, он всегда вспоминал «куропаткин чум». Да, нет лучшего убежища в высоких широтах чем укрыться от ненастья в снегу. За свою творческую деятельность он написал множество ценных очерков и статей. Последние годы жизни провел в городе Надыме. Его отправили для укрепления вновь созданной редакции городской газеты «Рабочий Надыма». Параллельно писал в областную газету «Тюменские известия». А в преклонном возрасте вовсе перешел на работу собкором по городу Надыму и Надымскому району в редакцию окружной ненецкой газеты «Наряъна Нгэрм». А это совсем другая история. Хабэча Яунгад"
https://vk.com/wall-147614552_3746,"текст на лесном диалекте 👏🏻👍🏻👇🏻 Ӈаԓка фестивальхана канӈашˮ🤝🏻🙏🏻 Чуки диԓихина Суздаль нимича каԓтыхина шанат тэмс нешади” культураӈ, дил няӈ тонԓюта международный᾿ форум - фестиваль мэӈаш”. Маня” Ямалхатна чики форумняна неша нена” – Иосиф Музыкантов мят чеԓ” канӈаш”. Пытоӈ чики неԓьня, хыԓаӈ ӈай «Вера. Надежда. Любовь» нимича фестивальхана нэхэԓяш”, таԓям четаӈ шичитоӈ наградиймантуӈ мэты Суздалян каптаӈаш”. Чет᾿ дяԓяӈ «Вера. Надежда. Любовь» нимита международный᾿ фестивалим Суздаль каԓтыхина мэӈатоньш. Чуки похона девизта таԓьчаш «Мир. Семья. Россия!». Таняӈ шанат дяхат мэна”, шанат тэмс неша” ӈомаш”. Россияхат мэни” камна наӈича дяхат томы” тадямэӈаш”. Фестивальтуӈ программа дёԓьше вильӈаш, чики форум шеԓтамээ” куԓкаԓи” мероприятии” мэӈаш”, шанат дюньтуӈ дятыԓта” искусствам минԓена”, актёр᾿ӈяш театрхана, кинухана мэна”, кынута” ԓуши” каптаӈаш”. Музыкантов мят᾿ чеԓы” чики фестивалян хомана ӈанатамэт”. Пытоӈ форумхана Ямалханана диԓина” ненэй нешади” культурам, дилм вачаӈаш”. Таняӈ ӈычимчемантуӈ мэт канамайтуӈ ӈамыкутоӈ ӈокна шеԓтапёмытуӈ. Таӈок нешаӈ тэмсˮ поӈкна мянаԓма неньшаԓ выниӈа, чикехана ӈотнаӈ Пюԓ дяна чеԓˮ ненаˮ ӈайван кааммэтˮ. Иосиф Леонидович, Таисья Апнавна ничиˮ нюча ӈяпдянтуӈ нешаӈ дилм чедимяӈаˮ. Вӭко касаʼ нитаˮ, нитаʼ нюудиˮ куԓкаԓиˮ выӈкай мансдян таԓана” ӈамыдюˮ шеԓтапёшь тохоԓаштута. Пыта Иосиф Музыкантов таньше ӈамыԓи” шеԓтапёши матʼ похонанта манԓе тохомай. Неԓьчеэй нюча канʼудиˮ миԓьштомай, четʼдяӈкня похонанда шаӈкмян выӈкай дилант таԓанаˮ ӈамыдюˮ шеԓташтомай. Иосиф Леонидович, Таисья Апнавна пон нихинач᾿ мунуштухуӈ, шиниӈкуй выӈкай дилм дюԓмантуӈ тайхана. Ни᾿ӈашки нючи” чупей хайтуԓаш чедимиˮ, куԓкаԓиˮ меԓятʼ ӈамыдюˮ шеԓташту”, матамыˮ хайташтуˮ, ӈочакуˮ пытуԓпёштуˮ. Фестивальхана каԓьтуӈ меԓьмана хятмайтуӈ паныдётуӈ ӈычимчемпюмайˮ, мастер-класс шеԓтамай”, таняӈ томыˮ ӈашки” тохоԓамантуӈ мэты”. Шаӈкмян фестиваль дет шеԓтамы” мероприятихина” мэмай”. Таԓям дятыԓма чикита хома, форуман томэ” каԓьтуӈ культурамтуӈ, дилмтуӈ наӈича тэмс нешаӈк вачамантуӈ, ӈычимчемантуӈ камна ӈыди” тэмс нешади” куше диԓимам маныӈа, няханатуӈ дёԓимяшу”. Форум хитамахаты маняˮ Пюԓ дяхатана мэнаˮ Музыкантов мят чеԓ” ненаˮ непой чики фестивальхана канамайтуӈ гран - при мячисэмтуӈ няамӈашˮ. Четы мэмытуӈ форумхана ӈай нэхэԓяшь, «Возрождение национальных традиций и народного творчества» де᾿эмня ӈайта приз канаӈаш. Мероприятинтуӈ хитамахаты пытоӈ «Возрождение и Надежда» нимича фонд веԓван каԓьтуӈ шеԓтамайтуӈ экспонат, ненэй ней паным, таԓьча мячисым миӈаш”.  Лариса Айваседо патмы, шат миԓ” Денис Музыкантов таттамы."
https://vk.com/wall-147614552_3740,"Няръяна Маркад падна✍🏻👏🏻👇🏻 Мел' не’’ ва”лёй"" 🙏🏻 Ваеравы’’ яляха’’на маня’’ яханана’’ манзарана’’ мел’ нина’’ е’’эмня Саляхардахад товы не Любовь Пуйко тохолковам’ минресь. «Из зёрен мастерства – дерево ремёсел» нюбета проект’’мана таславы манзая.  Любовь Мянголивна Пуйко ӈудида мэта, мел’ не . Харта сертавыда ӈока’’, округханандо’, Россияна’’ тиӈгывна минрена выставкаха’’ ядэласетыда. Ямальской районхана, округхананда илена’’ мел’ нита’’ е’’эмня ӈобтикы тохолкуби сертабасеты. Пыда мел’’мана сэдорана неӈэ ненадумда’’мада таня, «Мастер декоративно-прикладного искусства ЯНАО» нюбе’’ӈа. Харта яхананда илена’’ нида сомбой манзаяха’’ната маймбтамбида. Пыда сававна сэдорана, парколана не. Пенахад, ӈодякоход, нойхад, паӈгалмы’’ манзаида савуцетыдо’. Тарем’ манзаравар’’ ӈод’’ нензел’’ ни ӈа’’, сэдвы манзаида’’ маниева’ сер’’ли’’ ӈэсеты’’. Любовь Мянголивна маня’’ округхана’’ нертеймэвна товы ни ӈа’’. Теда’ Няръяна маркад ха’’ӈадонзь, тарця юнм’ намд’’махаданда тось. Яханана’’ манзарана’’ мел’ ненэцяӈг’’ теневаб’’цода манэ’’лабтамбись. Тикы’ нерцюна 2019 похона тур’’махананда мел’ ненэцие’’ е’’эмня творческой лабораториям’ Няръяна маркана, Индигахана минресь. Тарем’ манзарава’ пуд Индига’ ӈэсыхына не’’ сэдораванзь ма’’люрцеты’’, ӈэсыхынандо’ клубадамдо’ нэць. Теда’ товахананда Любовь Мянголивна Няръяна маркана илена’’ нида ӈани’ несэй серт’ тохоламбидась. Тюку мэвахана ты’ пенахад, нойхад мадавы мадабиць, тикахад ӈобкана туцякоцям’ сэдабиць. Тет яля’ ямбан’ яханана’’ илена’’ мел’ не’’ Краснойхад, Нижней Пёшахад товы’’ сэдорана’’ туцядамдо’ сэдыбиць. Не’’ тэтнаць, пэвсюмбы’ ӈэсонд’ парколаць, сэдораць. Хусувэдо’ сертабада манзаямда, хамадёда туцякомда ёльцеван’ харвадась. Тикахад нито’ сэдвы’’ манзаи ӈатець. Проект’’мана манзаравы’’ не’’ тарця вади хэтаць: - Маня’’ манзаина’’ сававна сэдынаць, туцякуна’’ паской’’, ӈарка вадам’ Любовь Мянголивнан’ хэтыбива’’. Туцям’ сэдась сибё ни ӈа’’. Сян’ яля’’ ямбан’ тухува’’. Теда’ маня’’ тарця падком’ сэдась теневава’’. Тараб’’нанда не’ нюнд, не’ нянд мядонзэйӈэ’ сертаӈгурва. Ямалкад товы мел’ нява’’ манэ’’лабтадась, ханзер’’ туця’ сэдыбада. Ӈамгэхэд’ сэдыбада, ханзер’’ паркыбада, ӈобня’ ханзер’’ ма’’ламба тара. Тикахад тарця сер’’, теда’ вадюдана’’ ӈацекы тохоламбава’’ нядана’’ переӈгу. Тюку яля’ маня’’ сэдорава’’, пудна’’ сэдъя’ манзаи хибя’’ нерня’ минреӈгудо’, хибя’’ сэдораӈгу’’? Ненэцие’’ сэдъя’ сер’’ ниб’’нанда яӈгув’, пили’’ таняб’’нанда тара. Пудана яляха’’на Любовь Пуйко няби Маргарита Латышева этнокультурной центрхана манзарана нява’’ Ома ӈэсыхына манзара’’ӈаханзь, таняна илена’’ нехэ’’ тохолковам’ минре’’ӈаханзь. Пыди’ сэдорана ниди’ сувенир’’, ӈодякоход’ ни’’ паӈгалпа, станокхана ӈодякоход ним’ ма’’ламба тохоламбидинзь. Омахана илена’’ мел’ не’’ сян’ яля’’ ямбан’ ӈока ӈани’’ несэй манзаи тохолаць. Тарця лаборатория - НАО’ ЭКЦ декоративно-прикладной творчество’ отдел’ « Из зёрен мастерства - дерево ремёсел» ӈахакуд’ таняна проект’ манзарава’’. Округханана’’ «Развитие культуры и туризма» государственной программахад пере.  Автор: Юлия Талеева’ падвы"
https://vk.com/wall-147614552_3739,"Два брата Сэротэтто  В конце 30-х годов прошлого столетия в трёх арктических ненецких национальных округах было неспокойно. Чтобы укрепить свои позиции, коммунисты начали арестовывать наиболее активных людей. Под пресс идеологической борьбы на севере попал род Варандеев, проживавших в Ненецком национальном округе. Тиртя Варандей глубокой ночью с братом совершили дерзкий побег, где содержались подозреваемые ненцы. Несколько суток гнали оленей, пока не достигли земли приуральских соплеменников. Их обогрели, дали свежих быков, показали куда ехать. Так достигли мыса Мара-Сале на западном побережье полуострова Ямал в Ямальском районе. Тиртя постепенно начал обзаводиться хозяйством. Выполнял любую работу. Женился на красивой девушке из рода местных Худи. Спустя год у молодожёнов родились первенцы, двое близнецов-девочек. Одну нарекли Яхане. Прошли годы образовались простейшие промысловые хозяйства, колхозы. Постепенно угасли беспорядки, организованные органами милиции, НКВД. К Тиртя Варандею однажды приехали свататься люди из рода Сэротэтто. Они попросили руки Яхане за своего родственника Савако, покладистого и спокойного парня. После женитьбы прошло ещё несколько лет. Яхане родила двух мальчиков. Старшего нарекли Серёжей, младшего Сашей. Жить бы молодой семье счастливо, отец малышей заболел и в 1958 году ушел из жизни. Одинокой женщине родственники помогали ставить чум, собирать немногочисленное стадо, каслать на новое место. Мужики других стойбищ вели коллективную охоту на пушного зверя. Фактория Усть-Юрибей находилась совсем рядом. Иногда проезжали изрядно подвыпившие охотники, женщина беспокоилась за судьбу своих ребят. Однажды их стойбище посетил один из дальних родственников. При разговоре он посоветовал: - В ваших местах пасёт оленей Ири Хасевич Худи. Он собирает детей-сирот и обучает их оленеводству. Одного, думаю, возьмёт. А белого быка съешьте. Женщина так и сделала. Старшего сына отдала в бригаду, а второй - пошёл учиться. В последствии воспитанники Ири Хасевича все стали хорошими руководителями оленеводческих бригад, том числе и Сергей Сэротэтто. Школьные годы прошли быстро. Александр считал себя самостоятельным молодым человеком. После окончания восьми классов, собрал нужные документы, поехал в город Тюмень поступать в спортивное педагогическое училище. Желающих учиться в этом учебном заведении оказалось 360 парней и девчат. Из них вступительные экзамены выдержали только 32 человека. Александр оказался в их числе. Он явно опережал своих сверстников. Вот только возникли проблемы с проживанием. Юноша, попав в большой город не растерялся. Он уже знал автобус № 35, который следовал до здания аэропорта. Там он прожил четверо суток и решил уехать домой. Снова оказался в кабинете директора училища. Поздоровавшись, он сказал: - Я пришёл за документами! - Какие документы? - У меня нет жилья! По телефону директор связался с председателем профсоюзного комитета училища и пригласил его к себе на беседу. - Вот, посмотрите, вступительные экзамены студент сдал на «отлично». Он старше своих сверстников, будет помогать нам. Да из каких мест приехал! Как же такому человеку не поможем. В общежитии нашли ему место. Начались первые занятия. Александр не пропускал ни одного урока. Вахтёрша заметила дисциплинированного студента и говорит ему: - Сетевязальная фабрика ищет сторожа. Иди и устройся на работу. Александр нашёл человека, которому нужен был работник. Получил от него ценные указания: - Зимой, летом, весной, осенью двор должен быть чистым. В пять часов утра включать электроплиту. Новая работа плодотворно повлияла на студента. Он систематически начал учить задания по учебным дисциплинам. В назначенное время посещать спортивные секции. Вот только по плаванию отставал от всех студентов. Никак не мог держаться на воде. Пришлось дополнительно заниматься в бассейне, где мелко. Барахтался как мог. Учитель плавания индивидуально начал заниматься с Александром. За две недели осилили приемы, как себя нужно держать на воде. Неожиданно обнаружил, что под водой с открытыми глазами гораздо интереснее передвигаться вперед. Медленно, но упорно начал преодолевать зачетное расстояние 1800 метров разными способами плавания. Второй зачет 25 метров хотя был сложным, Александр на своё усмотрение проплывал вовсе под водой. Особенно водным успехам радовался преподаватель, который дал первые навыки плавания в бассейне. Вскоре Александра приняли в сборную училища и по лыжным гонкам. Так пролетели три года учёбы. В 1979 году приехал дипломированным специалистом, но в Ямальском районе не оказалось вакансии. Окроно решило отправить его в посёлок Харампур Пуровского района. При очередной аудиенции Александр встретился с Юлией Степановной Асташовой, заведующей районо Ямальского района. Она разговаривала с двумя девушками. Оказывается, они как раз из посёлка Харампур. Хотели уехать в свой родной посёлок. Плакали. Юлия Степановна сообщила: - У нас в посёлке Яр-Сале физкультуру в школе ведёт не специалист. Я пойду сейчас в окружком партии, расскажу об этом, – пригрозила ответственному работнику окроно. 15 августа 1979 года Александр Сэротэтто стал работать учителем физкультуры. Однажды его пригласили в райисполком: - Мы тебя хорошо знаем. У нас в районе нет председателя спорткомитета «Урожай», - сказал райисполкомовец. Александр согласился. К этому времени демобилизовался старший брат Сергей, почему-то его слова, сказанные перед уходом в Вооруженные Силы СССР сейчас снова вспомнил со всей ясностью: «Ты не рвись в тундру. Пока я служу, ты учись. Вернусь и продолжу дело отца». Александр получил высшее образование. Женился на Татьяне Тибичи, из древнего ненецкого рода Тамбейской тундры. Она выучилась в городе Лабытнанги в ГПТУ-21 на мастера верхней женской одежды. Родилась первенец – девочка Надя. А когда ей исполнился один год Александр вплотную начал задумываться о том, что он готов для работы в тундре. Да и жена не возражала идее кочевой жизни. Татьяна родила на радость мужу ещё двух детей – Алёшу и Кристину. В настоящее время все трое взрослые люди. Имеют высшее образование и свои семьи. Вскоре приехала мать из тундры. С собой привезла женскую ягушку, мужскую малицу, кисы, детскую тёплую люльку. - Я за тобой наблюдаю. Всем сердцем просишься в тундру. У тебя есть чум, олени. нарты. Пока желание не пропало, возвращайся к нам. - Мать говорит истину, – вступила в разговор Татьяна. В эти дни Александр Сэротэтто встретил бессменного директора совхоза Николая Дмитриевича Кугаевского. Тот сказал: - Твой отец и я работали вместе. Ты всё время спортом не будешь заниматься. В последующей жизни отличная физическая подготовка здорово пригодится. Я жду тебя. Александра приняли пастухом. Вот беда, зрительная память на оленей вовсе исчезла. Они казались ему все на одно «лицо». Пробел пришлось искоренять вместе с женой - она часто устраивала мужу экзамен по опознанию рабочих быков. Но неожиданно, он заболел астмой. Вертолёт санавиации стал частым гостем в стойбище. Два раза медики возвращали его к жизни. Александр вызвал брата на трудный разговор: - Сам видишь, никакого прока от моей работы. Даже ночью не даю вам спокойно спать. Лучше мне находиться рядом с врачами. К этому времени очередной директор Валерий Шурыгин принял МОП «совхоз «Ярсалинское», куда Александр Сэротэтто попросился работать заготовителем. Вскоре новый руководитель уволил его, остался без работы. К счастью он попался на глаза Александру Сараеву, директору предприятия МП «Ямальские олени». Кроме него ещё пятеро специалистов искали работу. При приёме на работу он сказал: - Я приму вас на службу, вы очень нужны. Мы вплотную займёмся оленьим мясом. Для этих целей, вы мне скажите, сколько нужно КАМАЗов, вездеходов, снегоходов. Парни задумались. На другом совещании Александр предложил: -Закупочных оленей своим ходом нужно пригонять на убойный комплекс. Затраты будут минимальными. - Очень хорошо! - сказал Александр Яковлевич, я выделю вам снегоходы. Животных нужно покупать только за деньги. Заготовители, кроме оленей, покупали у населения три вида рыбы – сырка, пыжьяна, щуку. Благо в тундровых озёрах этих сиговых предостаточно. Частники тем самым в течение нескольких лет увеличили свои сбережения. В чумах появились переносные электростанции, телевизоры, снегоходы иностранного производства. Радость людей омрачилась тем, что Александр Яковлевич Сараев оставил работу. Вместо него приняли Вячеслава Станиславовича Кучеренко, затем его перевели директором АПК. Работа встала. Взял бразды правления МП «Ямальские олени» Евгений Валерьевич Мальцев. По его убеждению, с рыбой много возни. Начали заниматься только оленями. Появились субсидии. Александр начал подумывать о своём предприятии. Как раз в это время Владимир Худи, местный предприниматель решил закрыть свою общину «Харп». Посовещавшись, один согласился передать свою общину, другой принял со всеми документами готовое предприятие. На сегодняшний день у общины «Харп» 68000 оленей. Они пополнили стадо от частников Панаевска, Нового Порта, Мыса-Каменного, Яптик-Сале, Сё-Яхи. Общину «Харп» возглавил Алексей, сын Александра. Он хорошо понимает, что если единожды обидишь человека, ты потеряешь лицо. А если начнёшь наполнять свои карманы денежными купюрами, из-под ног незаметно исчезнет земля. Лев Сэротэтто, племянник Александра по специальности – зоотехник. Полем своей деятельности избрал сбор оленьих пантов. В настоящее время кому не лень занимаются этой отраслью. Только с одной оговоркой, взяли продукцию и были таковыми. После них хоть трава не расти. Лев живёт среди тундровиков. Помогает им круглый год. Вообще сборщик пантов должен иметь лицензию. Пока северное богатство безрассудно, беспорядочно закупается по дешёвым ценам. Александр Сэротэтто в своём Ямальском районе 20 лет работает депутатом. Он говорит: -Мимо нас не проходит ни одно важное дело. Особенно пристально следим за арктической железной дорогой Обская-Бованенково. С самого начала, как только она пересекла границу нашего района, Администрация, общественное движение «Ямал» под руководством Юрия Худи стали проводить встречи с железнодорожниками, организовывать общественные слушания. Местный человек Алексей Сэротэтто, эколог по образованию, работал три года в ОАО «Ямалтрансстрой». Вместе с другими заинтересованными людьми конкретно подсказывал строителям какой ширины должны быть переходы через полотно железной дороги, чтобы животные не получали увечья, травмы, ездовые нарты целыми и невредимыми пересекали её. Специальная комиссия приняла переходы к эксплуатации. Теперь ни один тундровик не скажет, что железнодорожное полотно является преградой. Нужно отдать должное Михаилу Ладукаю, главному специалисту ресурсного регулирования МО Ямальский район, знающему своё дело до тонкостей. По его мнению, эти переходы должны быть пологими и широкими, чтобы свободно переходили животные. В начале этого года Андрей Кугаевский, глава администрации Ямальского района пригласил Александра Сэротэтто на беседу. Свою встречу начал издалека. Спросил о тундровиках, о состоянии летних пастбищ, соблюдаются ли маршруты касланий, как работают специалисты в общине «Харп». На что общинник ответил: - Андрей Николаевич, образно говоря, вы сами родились среди тундровиков. Знаете, с какой стороны нужно подходить к оленю, чем он питается. Самое главное, нужно искоренить последствия гололёда. - Вот, я предлагаю тебе взять руководство МОП «совхоз «Ярсалинское» в свои руки, чтобы снова вернуть былую славу и честь предприятия. - Я верю в тебя, - сказал заканчивая встречу Андрей Кугаевский с одним из уважаемых людей Ямальского района. Александр оставшись один в своём рабочем кабинете, глубоко задумался над состоянием дел когда-то передового оленеводческого хозяйства. Решил оставить и не трогать кадры. По мере своих сил они исполняют свои обязанности. Есть у людей кредиты и денежные выплаты. В наше время трудно найти какую-нибудь работу, особенно в селе. Некоторые зооветспециалисты покинули оленеводство. Директор надеется на молодёжь, которая закончит Салехардский агроэкономический техникум. Людей зрелого возраста принимать на работу опасается. Их уже ничем невозможно удивить. Бригадиров решил тоже оставить. Кто есть кто, определится в конце года. Краеугольным камнем в работе считает железную дисциплину. В последние годы появились азартные карточные игроки. Затем слухи пошли о том, что «малооленные» пасут животных «многооленных». На базе этих негативных явлений серьёзные бригадиры оставили свои рабочие места. Пришли им на смену так называемые «революционеры», которые без особого внимания занимаются оленеводством. Но есть истинные тундровики. Например, Валентин Сэрокович Худи. С сыном пасут довольно большое стадо. Их подоходный налог составляет 560000 рублей. Эти деньги поступают в бюджет района. Таких людей не мало. Каждый день следят за животными. Как только услышат, что к кому-то привился их олень, они запрягают пятёрку выносливых быков и доставляют приблудшего оленя в родное стадо. Андрей Кугаевский ввёл ясность, отныне оленеводы прекратят на друг друга указывать пальцем, что тот «малооленный» или «многооленный». Времена цветных и других революций закончились. Человек, живущий по законам природы не должен сворачивать ни налево, ни направо. Испокон веков кочевой человек ни у кого не просил какой-то помощи. Сам он делал себе жилище, добывал пропитание семье, строил нарты, плёл арканы. В Тазовском районе оленеводы взамен чума начали использовать деревянные балки. Это помещение не проветривается, не убирается. Женщин нет. Они живут в посёлке. Мужчина думает только о своей второй половине, а к работе относится спустя рукава. Такая система ведения хозяйства сама себя уничтожает. Приняв новое назначение, Александр Сэротэтто посетил все 18 бригад. Старшее поколение оленеводов высказало ему претензии о том, что стада долгое время находятся в тундровой зоне, поедая без того скудную растительность. В былые времена старались как можно быстрее достичь лесные пастбища. Жизнь облегчилась. Раньше нарту стругали при свете свечи. Тогда не на снегоходах перетаскивали принадлежности чума, а запрягали смирных, наученных быков тащить нарты. Количество оленей постепенно уменьшается. Не так давно по берегу реки Юрибей жили рода Худи, Яптик, Сэротэтто, Вануйто и других оленных фамилий. Параллельно каслали вместе с совхозными людьми. Имели по 500, 700, 900 голов. Никогда не допускали увеличения и смешения стада. Они всегда надеялись только на самих себя. Не нужно ждать манны небесной. Надо беспокоиться о каждом оленёнке. Х. Яунгад"
https://vk.com/wall-147614552_3730,
https://vk.com/wall-147614552_3725,"Сегодня у нас день посвящен школьникам, которые рассказывают нам о своих буднях, об учебе, друзьях, о летних каникулах. Ведь нас читают и на Таймыре, в г. Дудинка. На снимке учащиеся 6 класса, Таймырского муниципального казенного общеобразовательного учреждения «Дудинская средняя школа №1», они читают газету «Мынико» и «Няръяна Нгэрм». Ненецкому языку их обучает Раиса Пехедомовна Яптунэ, всю свою жизнь посвятившая сохранению родного, ненецкого языка. По ее словам, газеты на ненецком языке служат хорошей подмогой во время самостоятельных работ, во время чтения на родном языке, и конечно для ознакомления с жизнью ненцев из соседних регионов."
https://vk.com/wall-147614552_3722,"Нам пишут ученики школы Харампур. Пуровского района 👏🏻👇🏻 Мыӆичу'.  Пома” мыԓичу’. Таӈичуӈ дячапёта” дяӆя” пуняна кыди”. Нума” ӈу” маньӆе’ чешхамя. Нювня’, четаӈ маньӆе’ коӆ’ диӆиӈ путана” дяӆя”. Куки” пихи”на каним’ мэшту. Дюӆнуӈ пихи” вичу’уйна” нит’туӈ ниньшику хэӆӈӭ’ таӈкачёшту”. Дяԓяӈ чики” хэԓӈи” ӈай’ дюшту”. Дяԓяма” тытӆи’ кукехэнта ӈопу” ӈычимчшту’. Пон чиӆ ӈӭшту. Нум няӆха’ тышаӈ ка’амнаӆха. Четаӈ деняӆ нум’на минта” халаку” шан дикошту”. Чиӆта” халаку” шиниӈ тамна’ дячапёта” дяхатуӈ канӆайташь”. Тытӆи’ ӈопу” мэмаӈ путана” кантана” халаку’уди” нум няӆхамна мятӆям чишь кӭшту”, мунутуӈ шенаӆи” хошту”. Пя” вепаку’уди” чупей кэтамай”, дян камуԓмай”. Дя’куӈ няӈ ӈӭйта ӈотаку’удема” чупей капы вепаӈӭ’ ӆепты. Чейӈ пӭмшамчухуна ӈай маньӆе’ неӆьче’ӭй хыӆамта ка’амӆаӈашь. Мыӆичона” путана” дяӆита”. Хыӆама” тайвутанӆай”. Агичева Мария, 8 класс."
https://vk.com/wall-147614552_3713,
https://vk.com/wall-147614552_3704,Просто очень красивое фото.
https://vk.com/wall-147614552_3687,"За свою журналистскую деятельность Хабэча Хываревич Яунгад очень много писал о наших земляках, рыбаках, оленеводах. Мы решили поделиться его творчеством.✍🏻👇🏻  Утро оленевода  Анатолий Высович Хороля, оленевод четвертой бригады МП «Панаевское» открыл глаза. Традиционно услышал веселый треск огня в печи. Видимо, как всегда Тамара Владимировна его жена уже на ногах. Закипел чайник. Сделав утренние процедуры, хозяин сел завтракать. Сегодня он заступает на дежурство, торопится выйти на улицу. Анатолий Высовиич достал Лыжи, длинную палку – посох, которым проверяют глубину снега. На правый берег Обской губы переправились недавно, поэтому снег уже несвежий, утрамбованный. Позади осталось село Салемал. Во все времена коллектив четвертой бригады МП «Панаевское» не меняет маршрут. Осенние хлопоты позади. Отогнали убойное стадо, закупили нужное количество продуктов питания первой необходимости. Дежурный пастух отозвал лайку Сёрно. Она с лаем выскочила из чума. Они пошли по следу животных. В зимнее время олени не разбредаются далеко. Кучно кормятся, набирая упитанность для весенних дней перед походом к берегу Карского моря. Увидев первых быков на холме, Анатолий Высович успокаивающим криком предупредил все стадо, что он с ними. А Сёрно неистово залаял. Вскоре со всех сторон их окружили олени. Ровно 20 лет Хороля с животными. Только на первый взгляд они одинаковые. Вон тот пятилетний бык всегда норовит находиться отдельно, как – будто чтобы его замечали, говорили о нем. Интересно работать с оленями. С рассветом, когда укоротились тени, оленевод вступил на лед реки Танабчи. Оленьи тропы переходили с одного берега на другой. Тут животных спугнула росомаха. У этого зверя непредсказуемый норов. Обычно на жертву нападает с дерева. Острыми клыками впивается в шею и отрывает голову от туловища. Потом зоотехникам долго приходится опознавать, чей олень попал в лапы хищнику. Хороля поднялся на пригорок. Очистив от залежалого снега небольшой пенек, сел отдохнуть. Олени друг за другом пошли вдоль реки. Воспоминания к Анатолию Высовичу пришли сразу, как вчерашний день. Родоначальник рода Хороля Ламдуома при последнем царе России довел личное стадо до трех тысяч голов. А когда пришли в тундру большевики, то без суда и следствия объявили его оленей государственными. Он такого поворота не выдержал, слег и вскоре умер. Анатолий Высович глубоко вздохнул. Сейчас из рода Хороля в оленеводстве работают все четверо братьев . Лихолетье не вырвало желание быть с оленями. Вместе с женой Тамарой Владимировной воспитывают троих замечательных детей. Старшая Наталья, учащаяся 11 класса не пропускает ни одной районной олимпиады школьников, где занимает призовые места. Восьмиклассник Антон первый помощник отца по окарауливанию оленей, имеет первый разряд по национальным видам спорта. А Костя усиленно нажимает на учебные предметы. В просторном чуме у Хороля звучит папин ненецкий, мамин хантыйский, общенародный русский, изучаемый детьми английский языки. Анатолий Высович улыбнулся. Встал на лыжи и вслед за животными направился к стойбищу. Хабэча Яунгад"
https://vk.com/wall-147614552_3684,"Няръяна Маркад падна✍🏻📩👇🏻 Нито’ сею маймбтембада’’ 👏🏻👏🏻 Тюку по’ – «Илебц’» нюбета ненэцие’’ театрана’’ ненадо, ӈарка пода . Сидя ю’’ по’’ ямбан’ таняна сянакода’’ нина’’ ненэцие’’ культурам’ манэ’’лабтамби’’, нерня’ пэрӈа’’.  Таӈок по’’ тяхана ненэця’ паднана Прокопий Явтысой’ ватовна ӈадимы сер’’. Пыда та’ мальӈгана коллектив’ нюртей директорӈэ’ таралъяць. Ненэцие’’ театр’ ӈадимдева’ серкана 1996 похона сидта нида’’ нядабиць. Тарця хибяри’’ поӈгана Надежда Талеева, Анастасия Михайлова, Петр Ледков, Дмитрий Бобриков, Роза Канюкова, тамна ӈани хибяри’’ мэць. Театрахана сянаковы’’ нина’’ сямянхат нерде’ манэ’’лабтавы манзаядо’ «Пензерм’» нюбе’’ӈась. Прокопий Явтысой’ падвэвна ӈабтавы. Таняна нина’’ ханзер’’ ӈэрм’ яхана илена’’ ненэця’’ советской власть’ тэвравы илам’ ядабтавамдо манэ’’лабтаць. Нердена режиссерӈэ’ Любовь Лебедева таравысь. Мале 1998 по’ нертей ирий пирка’’на нина’’ едэй манзаямдо’ Прокопий Явтысой’ падвэвна«Тундровые были» манэ’’лабтаць. Ненэцие’’ вадаковна масетевы спектакльм’ хибярина’’ маймбась ядабтадонзь. Тикы’ пуд театрана’’ манзаядо’ нерняри’ миӈась. Ханзер’’ ненэця’’ хойхана илевамдо’ театрхана сянакода’’ нина’’ сцена’ ниня манэ’’лабтабидонзь. Хойхана тарця’ ӈэсетыню’’, не хусувэй серкана хасевдо’ нядабасеты’’. Манзаито’ поӈгана хыноцеты’’, вадако хэтыбасеты’’, нюкцидо’ вадаби’’. Хусувэй серкана нядаӈгодадо’ – Нум’ вэсако. Мядм’ лэтбада хэхэкудо’ таня’’. Тад’ илаӈгана вэвако сер’ ӈадимбато’ нина’’ Нумд’ лаханасеты’’. Хой илева’ ватовна – хибярихид вэвако сер’’ мимб’’нандо’ ни’’ серос’’. Нумд’ пунрёсь иламдо’ минредо’, теда’ ӈод’’ тарем’ иле’’. «Илебцхана’» сянакода нина’’ харто’ манзаидо’ ненэця’ вадавна сертабидо’, харто’ вадамдо’ мэта’’ хибяри’’ таняна’ теда’ ӈод’’ сянаку’’. Маня’’ нина’’ сценахана хуркари’’ манзаи манэ’’лабтаби’’. Пыдо’ сянаку’’, хыноӈа’’, тарабнанда тараӈгу’’. Хусувэй манзаямдо’ сертабаван’ ивъер’’ сырта’’. Ӈокаюв’ хибярина’’ театрм’ мятандо’ мэтарахадо’, маймбась хусувэй репетициян’ турцеты’’. Маня’’ артистана’’ сянаковандо’ мальӈгана хаярэкораха’’ ӈэсеты’’, таӈок иба нядандо’ минзеты. Минрена серкандо’ маймбасеты’’, тикым’ хусувэй спектаклян’ сырманзь товы’’ хибяри’’ маниесетыдо. Нертей товы’’ хибярихи’’на тарцям’ маниесь ихинандо’ сава ӈэсеты, сейхонандо’ лимбяка . Театрана’’ нюмда – «Илебц», илм’ манэ’’лабтабада нина’’ таняна’ сянаку’’. Таӈок по’’ ямбан’ масетевы’’ манзаидо’ мале ӈока’’. Хусувэй едэй спектаклян’ сырманзь несэй хибяри’’ турцеты’’. Хуркари’’ тэнз’’ хибярихи’’на мэкад’ ӈэсеты. Пыдо’ вадава’’ намдорӈа’’, культурава’’ торомдамби’’. Театрхана сянакода’’ нина’’ манзаи’’ ӈани’’ яха’’на илена’’ хибяри’’ ӈод’’ теневыдо’. Маня’’ артистана’’ округ’’мана ӈэдалёрцеты’’, яна’’ ӈарка март’ тэворцеты’’. Тюку по’ вэба’’ ирийхана Москва маркана мэць. Таняна «Кочевье Севера» нюбета фестивалькана манзараць. Таняд нина’’ ӈока награды тэвраць. «Илебцава’’» «Предание тундры» манзаямдо’ манэ’’лабтаць. Теда’ театрава’’ хэбидя яляханда хамеку. Хусувэй яля’ таняна сянакода’’ нина’’ ма’’люрцеты’’, тасламбидо’ хурка манзаидо’ ӈарка ялямдо’ мэ’’мандо’ ёльцяӈгана сценан’ тарпраӈгу’’, ханзер’’ ненэцие’’ сею маймбтеӈгудо’. Носиндалава’’ ирий’ сидя ю’’ сибимдей толыркана ненадо концертамдо’ манэ’’манзь сидна’’ ма’’лаӈгу’’. Ӈатенава’’!  Юлия Талеева’ падвы"
https://vk.com/wall-147614552_3682,"лесной диалект 👇🏻👏🏻✍🏻📩 Совхоз᾿ мансдям маныӈа” Пюԓ дяхана «Верхне - Пуровский» нимича совхоз’ куптат тадяӈайта сельхозпредприятии. Таняна мансԓанна” ӈукадёмутуӈ ненэй неша”. Понанта Таԓкахана ӈайта совхоз᾿ дюньта дяӈ᾿тамна дятэԓьштуш. Пушно-меховой мастерскойхананта мансԓанна” куԓкаԓи” хӭйман камуԓта” ӈамыдю” шеԓташтуш”. Танякуй по’хона” чики цехтоӈ миԓитаханта тамтаӈатоньш. Четаӈ совхозтуӈ тэта чики мятуӈ мансдям ӈай несымана наймян хаӈата. Танякуй дяԓяхана совхозхана мансԓанни” мансдям манымантуӈ мэты Таԓкахай школа-интернатхана тохоԓкота” ӈашки” экскурсин каптаӈаш. Неԓьчеди ӈашкиудеэ” пушно-меховой мастерскодян чуӈаш”. Таняна совхоз «Верхне - Пуровский» шайкай по’хот” мансԓамам намты, куше, ӈамы ӈайватам таняна мансԓанни” мэштумам маныӈа”. Понантоӈ таняна няхаԓ дю” мат’ нешаӈ мансԓаштуш” - пеми”, паныдю” хайтуԓанна”, сувениру”, картины” шеԓтапёта”, лэхэт, пяхят миԓта”, бурки” ӈынԓапёта”. Ӈопшеԓы пушно-меховой мастерскойхана мансԓанна” дюԓкат ва’та сувенирный’ продукциӈ тэмс шеԓташтуш”. Четаӈ шаӈкмян оборудованитуӈ тадяӈяп ӈотнаӈ мансԓанатоӈ дику. Четаӈ таняна няхаԓ ни” хайтуԓаш мансԓаӈа”, ӈоптоӈ Ирина Пяк. Ирина Альвовна Таԓкахай школа-интернатхана ӈашки” падеԓьш мансԓаӈа, таняӈ совхоз’ цехны нимяхананта мансԓа хайтуԓаманта мэты тошту. Пыта четаӈ тохоԓкота” нашкэ” хыниԓмантуӈ мэты” совхозны тайташ. Куԓкаԓи” меԓьмана хятмы” ӈамыдю” ӈашкиуде” маныӈа”, брошка’ӈяш мэвнта цветок’ халакуӈ копахат шеԓтапёшь тохотаӈа”. Ӈашкяхэ” совхоз’ тэта Надир Гаджиев маӈаш, кимя хома, меԓят сувенир’ шеԓтаӈа, чике мячисым няамнаӈа. Кимя художник’ӈяш тохоԓкош каймян хаӈӈа, навэт совхоз пушно-меховой мастерскойхана мансԓаманта мэт, таԓьча ӈашкэм нятапётӈатуӈ. Цеххана мансԓанататоӈ дешь пюԓя”. Нитпуӈ совхозан мансԓаш чепь ӈотнаӈ, ӈамыԓи сувенир’ шеԓтапатоӈ таньше мансԓамамтоӈ вешахана митчештондятуӈ. Виолетта Пяк маньшту, мань хайтуԓаш мансԓаман хаӈат, куԓкаԓи” ӈамыдю” -шапки”, бурки”, ӈопа”, таԓьч хайташтомэт ӈыдиш. Камила Пяк ӈай художник’ ӈяш мэман хаӈӈа, маньшту, мани рисовайкомам хомана чедимям, куԓкаԓи” халаку” миԓсу” паташтомэт ӈыдиш. Мехмастерскойхана канмантуӈ путы тохоԓкота” ӈашкяэ” совхоз’ шеԓтамы” ӈамыдю” мичиԓпёта лапкан чуниԓяш”. Таняна куԓкаԓи” меԓьмана хятмы” бурки”, шуба”, шапки” маныӈа”. Вихинтуӈ каамна ӈамыдё” ӈашкиуде” татташтутоньш. Чики экскурсин томэ” хыльмику” ватапёта мят’ кадяш”. Верхне -Пуровский совхоз’ таԓьча халако” чет’дяӈкня пуӈ чена ватапёнԓӈаш. Четаӈ ӈопшеԓы няхаԓ дёнаԓ’кат ва’та хыльмик ватапи”. Таняна халаку” падеԓьш мансԓанна” куше хыльмику” ватапёмамтуӈ ӈашкиудехеэ” вачаӈа”, халакутуӈ ӈычимчеӈа”. Хыльмикатуӈ хомана, дечашипёй вачутама” каԓьтуӈ нятуӈ ӈа. Пытоӈ куԓкаԓи” вайма” нумкна” мансдямтоӈ хомана минԓештутуӈ. Совхоз’ тэта маньшту, маня” дяханана вачумы” халакуна” копа” мыдю”, таԓитуӈ дёԓя”. Таӈ камна Надир Гаджиев тохоԓкота” ӈашки” совхоз’ мансдям хомана чедимямаӈ мэты каԓи” хинтапёштуӈ мят’ ӈычимчеӈа, куше”, ӈамэхэна нешади” дёԓиԓмам вачаӈа”. Маньшту каԓитама, ты” падиԓма - чики шича отрасль совхозханантоӈ пиԓи ӈаԓкамана ԓэтԓымпитуӈ. Таԓьча мансдя” выӈкна диԓина” нешади” дилым чуув падиԓта”. Тохоԓкота” ӈашкяэ” экскурсинтуӈ хитамахаты маӈаш”, навэт ӈай чуняӈ «Верхне - Пуровский» совхозны туты. Таньдёԓьшкана манԓе деты” комытуӈ вивитуӈ ӈуту” вачаты”, ӈамыԓи сувениру” шеԓтапатуӈ, чикитуӈ таты”. Лариса Айваседо патмы, шат’ миԓ” пыта таттамыта"
https://vk.com/wall-147614552_3646,"Чум или балок? Испокон веков традиционным жильем ненцев является чум. Все мы знаем, как он выглядит конической формы покрываемый брезентом или оленьими шкурами. Для удобства во время перекочевок оленеводы его разбирают и складывают в специальные нарты. Сбор чума по-своему очень трудоемкий процесс, особенно зимой. Но, сегодня тундровики тоже хотят жить более или менее в комфортных условиях. Поэтому, когда вы будете ездить зимой в районе Танама, что в Тазовском районе, то не встретите привычных чумов. Оленеводы, кочующие на территории Таймыра и соседствующие с восточными ненцами, давно заселились в балки. Для долган, одним из северных народов балок является традиционным жильем. А рядом живущие ненцы позаимствовали у них эту идею. Восточные ненцы еще в Советское время все поголовно заселились в импровизированное жилье, но лет десять назад кочевники Тазовской, Гыданской тундр тоже охотно сменили свои чумы. О том, как живется в таких балках рассказал оленевод Павел Тэтакучевич Марюй. По его словам, чум для них зимой воспринимается в диковинку. Каждый старается приобрести или построить свой балок. Если покупать, то каркас обходится в 100 тысяч рублей, а готовый под ключ, стоит почти 300 тысяч рублей. Для своей семьи из трех человек пару лет назад старший сын построил каркас. Длина составляет 3 метра, ширина примерно 2 с половиной метра. Все материалы покупают с вахтовых поселков. Сегодня при наличии финансов, можно и пластиковые окна поставить. Он ставится на деревянные полозья, чтобы легче было катить оленям. При создании покрытия хозяйки используют примерно 60 и более спинок оленьих шкур, хотя на нюки для чума используется чуть меньше. Чтобы влага не пропитывалась под нюками протягивают клеенку, а в пургу чтобы снег не проникал в ворс меха и к каждый раз не пришлось встряхивать нюки покрывают брезентом. Очень плотно утепляют полы. Есть некоторые минусы, внутри балка по сравнению с чумом тесновато, поэтому если в последнем постели стелятся иногда с двух сторон, то у его конкурента этого не сделаешь. Некоторые тундровики рядом с основным балком ставят еще один маленький, куда складывают вещи. Если вся одежда будет в основном балке, то он сильно загромождает пространство. Внутри нет никаких изяществ, печь, стол, постель, устанавливают полочки, чтобы складывать ненужные вещи. Имея хороший генератор, проводят освещение. По розе ветров устанавливают двери. Балки во время каслания очень удобны. Для легкости постельные принадлежности, все, что может разбиться перевозят отдельно на нартах. Запрягают 6 крупных быков, проводник едет с умеренной скоростью, дабы не случилась авария во время езды. На новом месте как в чуме нет долгой возни, распрягли оленей, занесли принадлежности, затопили печь. При традиционном жилье -чуме еще долго пришлось бы возиться. Иногда приходится каслать в сильные морозы, в таких случаях балки очень удобны, поэтому оленеводы в Гыданской тундре вместо традиционного чума предпочитают новый вид жилья. Так как летом каслать с балком тяжело, то отдают предпочтение традиционному жилью – заключил Павел . Пока писала этот материал, то оказалось очень много сторонников традиционного жилья – чума. Один из них Хабэча Хываревия Яунгад, по его мнению, чум-это жилище веков, начало цивилизации ненецкого народа. Балок – это жилище других северных народов, которые появились после ненцев и переняли оленеводство. В отличие от чума не обозначены места для каждого члена семьи. Не соблюдается поведение женщины. Нет верхнего отверстия, откуда в ночное время спящим людям приходит энергетическая сила, которая дает здоровья людям. Отсутствует место для предметов культа. Даже вовремя каслания чум разбирается до последней жерди, соответственно происходит очищение, все нечисти остаются на старом месте, чего не скажешь о балке. Почему перенимаем балки? Потому что молодежь отрывается от основного своего корня. Для них, слова проще, легче, удобнее ставится на первое место. В связи с тем, что сейчас в тундре им хочется больше времени уделить просмотру телевизора, играм на ноутбуках, ремонту или раскатыванию на снегоходах они постепенно отходят от прекрасного жилища - чум. Балок как таковой не приспособлен для кочевых людей, это жилище только осваивается ненцами – подытожил Хабэча Хываревич На мой взгляд, легко рассуждать о выборе вида жилища в тундре, когда живешь в комфортных условиях. Но, нельзя полностью отрицать балок как новый вид жилища в тундре и утратить чум, как традиционное жилье. Они должны гармонировать, так как жизнь только в одном по - своему зимой сложна. И все-таки выбор остается за тундровиком, который живет в суровых условиях Арктики."
https://vk.com/wall-147614552_3642,
https://vk.com/wall-147614552_3639,
https://vk.com/wall-147614552_3630,
https://vk.com/wall-147614552_3624,Хибяндо’ тарця ӈухукода таняса”?
https://vk.com/wall-147614552_3623,"Внеочередной съезд Ассоциации ""Ямал-потомкам!"" об этом в ближайшем номере газеты ""Няръяна Нгэрм"""
https://vk.com/wall-147614552_3622,
https://vk.com/wall-147614552_3621,"Дудинкахад падна✍🏻👇🏻 Илека сер’’👇🏻 «Норникель» нюбета компания’ есь нядмяць Таймырхана ӈамгэри серо тасламби’’, сертаби’’. Ӈэрм’ ненэцяӈг’’ таславы программандо’ е’’эмня тикы компанияхад мэ’’манда есь ӈадимдемби’’. Хэвы похона ӈока ӈэрм’ тер’’ я’ ӈарка хэбидя ялэдо’ мэ’’ӈаць. Иле ӈэрм’ яна’’ 90 поданда хаясь, таӈок по’’ тяхана округва’’ ӈадимясь. Таймырна’’ ӈарка ялян’ таславы ӈэрм’ тер’’ ассоциациява’’ ӈацекы’’ е’’эмня конкурсм’ хамедась. Пирдырмахана няхар’’ ю’’ ӈацекы’’ пыхыдадо’ хорпиць, ӈокадо’ ты пэртя’’ ню’’, интернатхана илена’’. Ӈацекы’’ хой’ иламдо’ падтамбиць. Поӈганандо’ сававна падтаӈгурта’’ ӈока ӈэвы’’, хусувэдо’ харе’’ иламдо’ падтамба харвабта’’. Няхатато’ сававна падтаӈгурта’’ ӈудандо’ терад, дипломдамдо’ ня’’маць. Мат’’ ӈацекы’’ падта’’ма’’, няхатато’ сававна сертавы’’, автобус’’ ни’ тадтавыдо’. Валакада Дудинка мар’ помна ӈэдалёрць пэӈгуд’’. Едэй автобусха’ мале яхана’’ тэвравыдо’. Автобусан’ тадтавы манзаидо’ ӈацекы’’ мале манэ’’мыдо’. Тикы илека серт’, пыдо’ ёльце пысавы’’, маймбавы’’. Автобусха’ ӈэрм’ нумд’ таславэхэ’, сававна сертавэхэ’. Ӈобто’ аэропорт’ ня’ ядэрта, няби мар’ помна ӈэдалёрта.  Елена Ямкина’ падвы"
https://vk.com/wall-147614552_3619,Ты’ тяхана мэна хасава лахарёмда минре.
https://vk.com/wall-147614552_3617,Вот некоторые публикации нового номера газеты «Няръяна Нгэрм». 👇🏻👇🏻👇🏻✍🏻
https://vk.com/wall-147614552_3614,"Тёняӈы нина” Няръяна Маркад’ падна”👏🏻✍🏻👇🏻  Нита’’ е’’эмня манзарасеты Анна Егоровна Сулентьевам’ Канинхана хибяри теневада, ямда сахарамбада, тохоламбада, сэдорана мел’ не, ненэцие’’ сё мэта, хынокад …  Анна Егоровна Канинхана соявы не. Харта яхананда ӈока по’’ ямбан’ манзарась. Канинской советхана сидя ю’’ си’’ив по’’ ямбан’ манзараванда мальӈгана ӈока янда тер’’ нида нядабасетыда. Теда’ Анна Егоровна мале самляӈг по’’ нылана’’. Тарем’ ӈод’’ ӈопой яхана хасенавам’ ехэра. Пили’’ тасламбада серода танясеты’’. Пыда нита’’ ня’ харто’ яндо’ иле’’мям’ ма’’ламби’’, ненэцие’’ культурам’ тю’’у’ минре’’. Ӈамгэм’ харто’ яндо’ нямна тенева’’, тикыдо’ няхато’ тэврамбасетыдо’, ӈэсыхындо’ турта’’ хибярихи’’ вадецетыдо’. Анна Егоровна пили’’ общественной манзаяхад пересеты, теда’ ӈод’’ Канинской советандо’ депутатӈэ тара. Харвась харта янда’ нямна ма’’лавыда падыбасеты, невхы похо’’на’’ илевы’’ нито’ нямна падвыда таня’’. Пудана’’ по’’ ямбан’ падвыда ӈока’’, поӈгнандо’ «Несь далекая и близкая», «Заметки в Ясавэй» тамна ӈани’’ таня’’. Харта паӈгута’’ нямна «Наши канинские корни»нюбета манзаяхананда Ардеев’’, Баракулев’’, Лаптандер’’, Сулентьев’’ тэнзхад перена’’ няс’’ ӈоб’ няд перевам’ ваде’’ӈа. Анна Егоровна Сулентьева нямбара, иланд’ мэёвна сырта некоця, теда’ ӈод’’ илаӈгад нисеты хаюр’’, нерняри’ минзеты. Пыда тарем’ тасламбида, хусувэй хибяри иламда харта нерня’ минреда, ханзер’’ нянанда тара, тарем’ сертаӈгуда. Ӈэрм’ тер’’ не’’ сертабада манзаяда тянё ни ӈа’’, хусувэй серканда ивъер’ сырцеты, ида маймбасеты. - Маня’’ ӈэсыхынана’’ «Сава сём’» нюбета ненэцие’’ фольклорной коллективава’’ таня, таняна мань хыно’’ӈадм’. Некоця’’ нин’’ ня’ ӈобкана ма’’лёбнана’’ хар’’на’’ вадавнана’’ лаханасетыва’’, ивнана ӈэда’’ сёкоци мэцетыва’’. Та’ мальӈгана ина’ ватом’ мэцетыва’’, сейна’’ маймбасеты’’, - тарця вади Анна Егоровна хэтась. Лаханась ня’’амы няв’ ненэцие’ хынабц нюдякоходанда харвабтэйдась. - Ненэцие’ сё’’ ихин’ мэёвна тебвы’’, тенев, небяв’ сэдораванда мальӈгана пили’’ хыноцеты. Ненэцие’’ хынабц’’ сейхад миндараха’’, инзелева’’ сер’’ли ӈэсеты’’. Небяко сёход сейхана лимбяка ӈэсеты, ихина сава. Хойхана хибяри’’ хыноцеты’’, невхы похо’’на’’ ӈобкана мякана ма’’лёб’’нандо’ варемдо’ мэць ярабц, сюдбабц, хынабц мэцеты’’. Хусувэй хэтнана илаӈгад ӈадимы илевам’ ваде’’ӈа. Маня’’ небяхана инзесетыва’’, небякона хынабц сейхана теда’ лэтамбина’’. Нюдякоӈэ мань вадако’ мэнесетыдм’, - вадамда Анна Егоровна нерня’ минреда. - Маня’’ мя’’на’’ тер’’ ӈокась, мэёвна илеваць. Нисява’’ сайнормахана мэсь. Пыда енертаӈэ таравысь, тэвравы наградыда’’ таняць. Сайнормахад то’’махаданда харта яханда тось, Канин’ выӈгана илесь, манзарась, нелеяць. Таняна маня’’, ӈацекэӈэ, сояваць – самляӈг хасава, самляӈг не нюди’, - Анна Егоровна ӈацекы ӈэвы пода’ тензебтемби. – Нисява’’ хане сидна’’ тохолась, ханзер’’ яӈгом’ мярвахад теневаваць. Тум’ пята, ӈавар пире пирӈаваць, нина’’ нядабасетыва’’. Та’ мальӈгана хасава нин’’ нисяндо’ хэвхана тэхэ’’на’’ мэсеты’’, тына’’ маниесеты’’. Маня’’ нюдякоӈэ школа-интернатхана тоходанаваць, таӈы каникулхана мякана турцетыва’’. Ёльце ӈатенасетыва’’, ся’’ня мякана хантава’’. Тиртя ӈанохона сидна’’ ядэласеты’’. Тэри ява’’ тю’’уд маниесетыва’’! Мякана’’ сюрмбасетыва’’, небякова’’ сидна’’ севолцеты! Саць маймбасетыва’’! Илеван’ ямбан’ хойхана вадюнабини’’ пон’ тенеян’. Небява’’, нисява’’ пили’’ нядабасетыва’’ тикы’’ поӈгана хусувэй ӈамгэм’ пэрць тоходанаваць. Нисява’’ сидна’’ маниесь, ида сава ӈэсеты. Ванерабтёсь няна’’ сырцеты. Теневась, пыда пуданда нюда яхананда илеӈгу’’. Ӈарка хибяриӈэ хэсь Анна Егоровна небяхаданда’, нисяхаданда’ намдвыда харта нюхута’’, нюта’ нюху’’ тэврамбида. Ӈамгэм’ ӈацекы ӈэванда мальӈгана тохолась, теда’ таранаӈэ мэйда. Мел’’мана сэдора теневана не. Хусувэй манзаямда тёмбекавна пэрцетыда. Пыда сэдвы манзаида ӈока выставкаха’’на’’ маниесетына’’. Ӈоб’ нерня’ сертабада серода сававна миӈая’’! Пэдава не!   Автор: Юлия Талеева’ падвы"
https://vk.com/wall-147614552_3612,"Няна” ӈэдаравы юн.👏🏻✍🏻  45 по тяхана Анна Неркаги падвы ""Анико из рода Ного'' повесть н,адимясь.''Урал''м' нюбита альманахахана падвэдонзь. Тикы пуд 1977 похона юр тиражнэ книга надимысь. 1978 похона Анна Неркаги паднана ненэцие понд нямвэдонзь.Тарем ненэй нехэт паднана надимясь. Тикыта пуд паднана не тамна нока книги падась."
https://vk.com/wall-147614552_3611,"лесной диалект👏🏻👇🏻 Ӈашки” шанакош мэта дя᾿✍🏻 Каԓпюԓкана диԓина” ӈашкиуде” хомана майдят”, каԓтыхинантоӈ шанакош мэта площадкам’ найӈа”. «Лебединый» нимича паркхантуӈ, купты площадкантуӈ ӈаймян деты шанако мэта комплекстоӈ ӈамтамытуӈ. Шанакош мэта дяхантоӈ куԓкаԓи” шанако мээвта” ӈамыдю” - пыӈки”, карусель”, вадяку” шеԓтамай”. Ӈашкиуде” майпёшь деты площадкахантоӈ шуԓдят”, кукят пыӈкишь чепи”, кукят карусельхана” шуԓӈа”, кукят вадяку” конуԓпи”. Каԓпюԓ чеԓы” маньшту”, нянантоӈ чики плащадкатоӈ дёԓьше хома. Мэкатамна пытыԓмы, мыдю. Понанта пыӈкидётоӈ дяԓаӈ ниня ӈаш, четаӈ ԓатта” резинкахат шеԓтамы плиткахана таӈкаты”. Ӈашкиуде” шанакопнантоӈ шан’ ништоны качаԓт, ӈамэхэԓтуӈ ништоны мэн’. Чикиӈ камна деты шанакош мээвнтатуӈ дятоӈ моӈката ӈаԓка, нюча ӈашкиуди” шуԓвиԓмахана дёԓьше хома. Площадкантуӈ нюньшихина маньш пыты: «Здесь живёт счастье». Неныша ӈотнаӈ таԓьча. Каԓтантуӈ веԓв Мария Климова Каԓпюԓкана мансԓаманта дёԓьшты ӈаԓтана ӈашкиуде” пон ништута дюԓ. Деты шеԓтамайтуӈ пыӈкидётуӈ камна паркханантоӈ спортивно-игровой’ комплекстуӈ тадя. Таняна куԓкаԓи” вэнтоԓьш, шанакош, мянаԓьч мэта” ӈамы” тадя”, куше мэман хаӈан, таньше мэнӈан. Непоӈ Каԓпюԓ чеԓы” каԓтыхинантуӈ ӈайта сквертуӈ хомаӈаймямэты ӈука ӈайвачи” шеԓтаӈаш”: ӈотакууди” меӈаш”, ӈамтуԓшади” ӈамтаӈаш”, ламп” вэнаԓаӈаш”. Чуки таӈичохона ӈотакутуӈ дятны ӈочи᾿ пя”, веп” ӈамтаӈаш”. Каԓпюԓкана диԓина” маньшту”, сквертоӈ дёԓьше хома, таняӈи мят’ чеԓсамыӈ тошту”. Деты мэкатамна шеԓтамы площадкатоӈ тадёмшей каԓтантуӈ мюдим хомяхамтаӈата. Лариса Айваседо патмы, шат’ миԓ пыта таттамыта"
https://vk.com/wall-147614552_3608,"Няльку 👏🏻 👇🏻 Ненэй ненэцяи’’ мяд’ мюня ӈани’ ӈоб’’ тарана ӈамгэ - няльку, едм’ тедыба мэта, тадтикад порцам’, евэйм’ хыдя’ мю’ вабтаба мэта. Тикаӈэ ӈобтарем’ ӈамгэрт мосьда хо’ пя’ ютеркад мимбада. Хо’ пя’ тэнзхад хурина сертавы хыдя, ху, ямб хыдя, тедабця’ ху ӈамгэрт пяйда ӈабтада яӈгода. Ӈадьбата невхы ненэця’’ ӈораць мэцидо’ ӈавэдо’, хыдидо’ хо’ пя’ тэнзхад сертабавыдо’. Няльку паӈгада няданда пере, ӈыльняӈы тедта мэта хэвда сюрибцявӈэ мимбада. Пили’’ нерде’ миртя ненэць’ нялькунда паӈгм’ тубкана сябарта, тадтикад тедта мэта ӈыльняӈы хэванда пиняӈым’ пя’ хархана, янабовна ясьпахая, салмуйкоӈэ сертаӈгу. Тиканда пуд мюймда хыӈгыба пяӈгу, сянди яхат салмрахая, янабовна варантёсяӈгана хыӈгабтаваӈэ сертаӈгуда. Няльку’ ямбад си’’ив ю’’ сантиметраӈэ харва. Пили’’ пуда’, ёльцеванда нерцюна, пиняӈы хэвамда миртя хасава туросахана салмраӈгуда. Няльку’ паӈгада халкадюй, сабе ни няӈос’’, тарси ябта вуни ӈэӈгу’’. Ябталюй няльку’ паӈг минханда маляӈгу, тарси няӈоте ӈобтарем’ ӈудана нямбаб’’, едм’ тедыбава’ ёльцяӈгана, вэва. Раиса Яптуӈэ’ падвы , Дудинка’ тер"
https://vk.com/wall-147614552_3598,С ДНЁМ УЧИТЕЛЯ!
https://vk.com/wall-147614552_3596,"Ненэця’ вадако Ёртя няби Ид’ ерв’ ню Ӈарка’’я то’ тиркана вэсако илевы. Сяны ӈэбта ӈо’’ вэсакор поӈгам’ сярыби. Икад ид’ ерв вэсако’ ню то. Пыда ма’’ нив: - Хэй, ирикэй, тикы поӈга’’ямд ӈамгэ’ е’’эмня сярыбир? Вэсакор ма’’ нив: - Тюку то ӈарканю. Ёрпани вэва ӈэсеты. Поӈгам’ сярӈгум’, то’ идм’ сюркартам’. Ид’ ерв вэсако’ ню ма’’ нив: - Ирикэй, нёрэ! Мя’’ми ӈа’’ нив: Вэсакор ма’’ нив: - Яӈго, яӈго! Сюркартавэй! Ид’ ерв вэсако’ ню ма’’ нив: - Ирикэ, нухурӈая! Нерня’ пирдыркани’. Вэсакор ма’’ нив: - Нюӈэ, си’’ми пир’’манзь енан? Теда’ тай ламбини’ ӈади’. Тикы ламбаха’’на то’ и’’имня ядэрць пирпа’’нанд си’’ми пиртанва. Ламбаха’’ тэвыхы’. Ид’ ерв вэсако’ ню ма’’ нив: - Ирикэй, тюку ламбид ханзер’’ мэта’’? Вэсакор ма’’ нив: - Тюку ламбини’ тарем’ мэта’’: няби ӈэмд тюку ламба’ син’ сярӈгур, няби ӈэмд нябиюм’ ламба’ син’ сярӈгур. Ид’ ерв вэсако’ ню серӈахаюда. Вэсакор наволӈахаюда. Ламбаха’ яндаха’ хаяха’ Ид’ ерв вэсако’ ню тад тёрылы’’: - Ирикэй, си’’им пуня’ нэкалэй’’! Вэсакор нэкалӈахаюда. Ма’’ нив: - Хурка? Саво? Ид’ ерв вэсако’ ню ма’’ нив: - Ирикэй, вэво! Ид’ ерв вэсако’ ню ян’ ӈамды’’. Вэсакор ӈани’ поӈгамда сярабида. Ид’ ерв вэсако’ ню ма’’ нив: - Ирикэй, токуцям’ нёр сюркарпю’’! Вэсакор ма’’ нив: - Хадари’ сюркартав. То саць ӈарка. Халям’ тянёвна хадасетым’. Ид’ ерв вэсако’ ню ма’’ нив: - Ирикэй, халян’ харван? Вэсакор ма’’ нив: - Халян’ ханям’ харва’’! Халядув татан? Ид’ ерв вэсако’ ню ма’’ нив: - Иб’’ таиманзь мань вуним’ тенев’’. Нисяв си’’ми тэдорта. Вэсакор мунзялма. Ӈани’ поӈгамда сяраба пяда. Ид’ ерв вэсако’ ню ма’’ нив: - Ирикэй, вахадамд ханаӈгум. Тад тикахад ид’ ерв вэсако’ ню ядцейкомда мо’’ нив. Ядцейкода ӈули’’ ӈаха’’на хая. Таняна хунанда то’ ерт’ ха’’мы’’. Ид’ ерв вэсако’ ню ма’’ нив: - Ирикэй, тэвадэй’’! Вэсакор ма’’ нив: - Тикы вахавамд тэвӈгувва! Ид’ ерв вэсако’ ню ядцейкомда хосая сюрмбы’’. Ид’ сяр’ нимня тэри сюрмби. Ядцейкохонда тэвы’’, ня’’мада, ӈани’ пуня’ сюрмби. Тюкон’ то, ма’’ нив: - Ирикэй, тям’ мэд! Вэсаконд идя ядэрӈа. Нув’ ня’ сырӈа, тиро’’ ня’ сырӈа. Ид’ ерв вэсако’ ню ма’’ нив: - Ирикэй, ӈамгэм’ маниен? Вэсакор ма’’ нив: - Ядцейкомд тай’ мованзь мэв. Ид’ ерв вэсако’ ню ма’’ нив: - Ядцейкоми тай’ нёр мо’’. Ядцейкоховами тараӈо! Хуркари ӈэя! Тяханд ӈо’’ вас’’. Ид’ ерв вэсако’ ню ян’ ӈамды’’. Вэсакор ӈани’ поӈгамда сяраба пяда. Ӈаво’’ танехуна ид’ ерв вэсако’ ню ма’’ нив: - Сюрмбахани’! Хуюмми’ нямда нертеӈгуда? Вэсакор ма’’ нив: - Си’’ми хусей пирэць, тей соявы пебями нин пирэт’’. Ид’ ерв вэсако’ ню ма’’ нив: - Тей соявы пебяр ханяна мэ? Вэсакор ма’’ нив: - Тей соявы пебяв тайкуй паль’’ пэдарахана иле. Ид’ ерв вэсако’ ню сюрмбы’’. Таняна хунанда пэдара’ помна тёрсавэй’’ сюрмби: - Хэй, вэсакон пебей, ханяна мэнэй? Таля’’! Хов, ӈаво’’ пирка’’на вэсаконд пебя пэдара’ поӈгад санэй’’. Сеянда хэсь нявотэй’’. Ид’ ерв вэсако’ ню тёрсавэй’’ хуӈгылада. Си’’ив яля’ нёдада. Си’’ив’ пиркана тэвада, хахатата ня’’мада. Ид’ ерв вэсако’ ню ма’’ нив: - Ёхо-хо, пэдэюв’’! Вэсакон пебя са’’мыей. Харта вэсако ӈамгэ ӈэдакы... Ид’ ерв вэсако’ ню пуня’ ядалй’’. Вэсакохонда тэвы’’, ма’’ нив: - Ирикэй, пебямд тав. Вэсакор ма’’ нив: - Саван, саван! Ид’ ерв вэсако’ ню ма’’ нив: - Ирикэй, токуцями нёр сюркарпю’’. Вэсакор ма’’ нив: - Яӈгов, сюркартавэй! Ид’ ерв вэсако’ ню ма’’ нив: - Ирикэй, сит хадаӈгум’! Вэсакор ма’’ нив: - Хусей си’’ми хадась, тайкуна юрм’ пота небями таня - тикэхэртм’ хада нин пирэт’’. Ид’ ерв вэсако’ ню ма’’ нив: - Юрм’ пота небяр ханяна мэ? Вэсакор ма’’ нив: - Теда’ тай пэдара хой ӈади. Тикы хой’ ниня иле. Ид’ ерв вэсако’ ню ӈани’ сюрмбы’’. Хоян’ тэвы’’. Пэдара’ помна тёрсавэй’’ сюрмби. Манзеты: - Вэсакон небя, ханяна мэнэй? Сит хадаӈгумэй! Ӈавo’’ пирка’’на неранда няна ваӈгута ӈадимя. Ӈули’’ ӈарка! Хэбидяр таняна мэвы. Ид’ ерв вэсако’ ню ма’’ нив: - Вэсакон небя, сит хадаӈгум’! Хэбидяр нарылы’’. Пин’ тарпы’’. Сюдбяхаюд ӈобт’ лабцеяха’. Си’’ивхава яля’ пёднараха’. Хэбидяр выдара. Ид’ ерв вэсако’ ню хэбидям’ няӈоходанда ня’’мада, вадарць ханада. Ӈаво’’ пирка’’на вэсакохонда тэвы’’. Ид’ ерв вэсако’ ню ма’’ нив: - Ирикэй, небяр мэбе’’мыей. Ӈодьри’’ мэв. Тарем’ харахана пыдар мэбетакэн. Тяханд ӈо’’ нядани вас’’! Томи ниб’’нанд сюркар’’ халядамд татам’. Вэсакор ма’’ нив: - Тикэхэвана нив сюркарт’’. Ид’ ерв вэсако’ ню ма’’ нив: - Хуняна ёръин. Халям’ ӈокавна хадаӈгун. Ӈаво’’махаданд вадуворта. Вадини’’ валак’’. Ид’ ерв вэсако’ ню тэрида тэмзы’’. Вэсакор пи’ сеӈга. Хувы’ няна ёрманзь хая. Халям’ ӈули’’ ӈокавна хада. Сававна илелй’’. Халуда ӈавор’’махаданда вадуволыд’’. Автор: А.И. Рожин’ падвы. 1935 похона Варандейхана Лаптандер Андрей’ ваде’’мы"
https://vk.com/wall-147614552_3593,"Ендова хыдя 👏🏻 Невхы илаӈгана ендова хыдя’ мюд ненэця’’ евэйм’ ӈормы’’. Тикаӈэ хо, хады пя’ ютеркат, сюрибтявкоӈэ сертая, мимбсетвыдо’. Пили’’ нерде’ миртя ненэць’ пянда ютерм’ сюрибтяваӈэ сянди яхат ясьтада. Пиняӈы хэвамда салмра’’махаданда, ендованда мюйм’ янабовна хархана, тадтикад тасла мирць мэта варантёсьӈгана сюрибтяваӈэ хыӈгаӈгуда. Пуда’, толь’ ниня сававна ӈамдёванда е’’эмня, ӈыладм’ лабцёйӈэ миӈгуда. Ендова’ мюйм’ миртя хасава ӈылданда няю’ ӈамгэ’ мянувна ябталюйӈэ ясьтада. Сямян мяд’ тер ненэць’ ям’, евэйм’ ӈораць харта ендовамда мэта. Тарця хыдидо’ не’’ таславы лабтэй’ мюня сюрпидо’. Р.Яптунэ’ падвы"
https://vk.com/wall-147614552_3590,
https://vk.com/wall-147614552_3587,"Ямб хыдя 👇🏻 Ненэй ненэця’ мяд’ мюня ӈоб’’ тарана ӈамгэ - ямб хыдя, лескам’ манпа мэта, пиревы ӈамзи, халэ мюндя тедыба, халэ сявамба мэта. Ямб хыдя таславы, ӈамгэрт мосьда хо пя’ ютеркад мимбада. Ямб хыдяӈэ миванзь таславэнда пянда ютер’ ямбадм’ миртя хасава ӈоб’’ метраӈэ таслаӈгуда. Тадтикад, тубкана янамбовна сябарпахая, тиканда пиняӈым’ ӈано’ пянытарев’ сертаӈгуда. Тиканда пуд мюймда тыбкана хыӈгыба пяӈгу, тадтикад, сива’ пянытарев’ тасла сертавы варантёсьӈгана тикамда тамна тяха’ хыӈгаӈгуда. Хыдянда мюйм’ ваӈгаӈэ сертамахаданда ямб хыдянда ӈыладм’ тетм’ ёӈотаӈэ янабовна сертаӈгуда, тадтикад педерода сидто’ ня’’амна тыбкана сябартыда. Мюймда сомбовна ӈарханда сертамахаданда ямб хыдянда ӈылад’ лэтадм’ таслаӈгу. Тикаӈэ сабе вуни няӈот’’. Пили’’ пуда’ тикамда сянди яхат ӈарханда туросахана салмраӈгуда. Ямб хыдя, минарп’’, тадтикад хан’ ниня пэнёбата, саӈгомда яӈгова’ е’’эмня, сибицяко ӈэбта тара’’ нив’’.  Автор: Р.Яптунэ’ падвы’’"
https://vk.com/wall-147614552_3571,"Нянанда"" хурка?"
https://vk.com/wall-147614552_3568,Нерняӈы яляна” е”эмня👏🏻💪🏻👏🏻
https://vk.com/wall-147614552_3566,"Хор’’ иры’ 1 яля - ӈармы ненэцие’’ яля🌹🌹🌹 👇🏻👇🏻 Нёхона’’ юрыбю’’ 👇🏻 Хор’’ иры’ нюртей яля я’ тиӈгывна ӈармы ненэцие’’ яляӈэ таславы. Хардахана илена’’ вэсако’’ , пухуця’’ ялямдо’ саць ӈатедо’. Пыдо’ етё’ концерт сертаби’’ , мядонзэй мипи’’ , ерв’’ хуркари’’ сейхад ӈэда вади мэ’’ ӈа’’ .  Выӈгана илена’’ иринана’’ , хаданана’’ тарця ехэраб’’ то’ ӈод’’ , маня’’ сиддо’ нива’’ юрыбю’’ . Мал’ ӈэбна’’ илна’’ пелям’ мэсо’’ махадана’’ ӈармы ненэцяӈэ хандава’’ . Тедари’ маня’’ нюӈэ нисянана’’ , небянана’’ лэтрамбина’’ . Хуняна хар’’ на’’ нюна’’ ӈани’ тарем’ сидна’’ пэрта’’ . Теда’ ханярина ӈока хибя’’ вэсэймы’’ иринадо’, нисянадо’, хаданадо’, небянадо’ ӈармы ненэцие’’ ед’ таславы хардаха’’ ханлэйдо’. Хае’’ махадандо’ пили’’ юрыбидо’. Пудана ялэдо’ сито’ то’’ олха’’ нито’ ня’ ӈобкана мэйдо’. Ӈэрм терхарт тарця харад’’ мюня иле’’ . Ӈули’’ хибяртасяда’’ , ӈутсялмы’’ мятамдо’ таняд хомби’’ . Ханяӈы тамна мяд терсавэйӈэ ханӈа’’ . Нютё’ хэвхана илена’’ тамна невхы иламдо’ нёда’’ . Вымна мюсерӈа’’ , малкурӈа’’ , халям’ хадаби’’ . Харто’ индё’ ватовна иле’’ . Хахаяда яля’ вымна ӈэдалёрмани’ мальӈгана ӈоб’ нямбара вэсаком’ торомдадамзь. Яндо Василий Хамович. Ӈэта ниня нубта, тыта помна ядэрпата тамна мывдана, пэврёда хасава. Василий Хамович луца’’ падаркана сиднтет юкад вата пода. Харта пыхыдамда тамна ӈаркамбой ненэцяӈэ тасламбида. Иланда’ ямбан’ манэ”мэда, намдвэда ӈока. Халям’ хадабавы. Ёр’’ манда мальӈгана сяни юр” тонн халям’ икад нэкалпавысь. Манзара пэ’’ мяхаданда янамбовна тэдамда харта тэмдабавысь. Мяд’ терсавэйӈэ хэ’’ мяхаданда пухуцянда ня’ нюди’ вада”вэхэнзь. Теда’ тикыди’’ харто’ тамна тяха’ нюсавэй”. Вэсако ялэда ва”ав’ ниня’ ӈамдё нида мадабю’’ . Тедари’ тамна харта ӈэдалы, мюдм’ вада. Хусувэй тэмда тенева. Ӈамгэ яхадей ню, ханяд ховэда, ханя’ ӈэдалё мэ’’ мэда. Нютя’’ поӈгана мэсь ири тамна мывда. Газетана’’ тер’’ ӈармы ненэцяӈг’’ сейхад ӈэда вади ӈэдарамби’’ . Сензда ӈада’’ . Тамна пон’ нюда’’ маямтамбида’’ ."
https://vk.com/wall-147614552_3552,Ненэся” тарця ӈэдакы?
https://vk.com/wall-147614552_3547,"(Лесой диалект ненецкого языка)👇🏻 Таԓкаӈ кявхай «Северный очаг» нимича парк᾿ няна ненэй мяту” падиԓта ни” дет ӈайта конкурс᾿ шеԓтаӈаш”. Таняӈи мянаԓмантуӈ мэты выӈкай дилм хомана чедимяна, пиԓи сатта”, пимшата” ни” ӈомаш”. Шичатоӈ ненэй нешади” культурам ӈычимчемпихиньш᾿, ӈоптоӈ - ӈысми дилм вачаӈаш. Мянаԓта” шанат номинацихина” пытатуӈ конуԓпишь”. Неԓьчеэй каԓьтуӈ ватаманантуӈ куше диԓимамтуӈ вачаӈаш”, ӈамэхана мансԓамамтуӈ. Чупей хомана мунуӈаш”, таԓям мэмытуӈ вачитоӈ шичитуӈ маныдемы” жюри” вин каамдяташ”. Ӈысми” дилм ӈычимчемпюмы Наталья Морозова маньшту: «Чуки ноптухуна каԓтыхина диԓина” каԓьтуӈ ватаманантоӈ ништу мунус”, таԓям таԓьча конкурс᾿ хома. Мянаԓта” шиниӈкуй ниԓинатуӈ катанатуӈ мэмы ватамтуӈ вивхаԓьчту”, дилмтуӈ, культурамтуӈ ӈычимчешту”». Выӈкна диԓина неӈи чувы нешанта дилм хомана чедимяманта камна, шаӈкмян ӈамымта, ӈайватамта каԓьта нэхэхананта падиԓята. Меԓь ӈайты, хайтуԓамам, ӈамаԓ пиԓимам чедимяны, мята пон дячапёты, куԓкаԓи вайма нумкна - чешчахана, хаԓёхана тумта меԓ чудешь пиԓты. Таԓям мянаԓматуӈ конкурстуӈ номинации” тань де᾿эмня ӈаш”. Тумтуӈ мякнатуӈ чудиӈаш”, мячинчетуӈ каптаӈаш”. Жюри” манымаӈ, конуԓмаӈ мэты куԓкаԓи” ӈамыдю” мяктоӈ мэмай”. Ӈамԓатоӈ неԓьчут пиԓимай” - мячинчетуӈ тотаны ӈай детԓиӈ дячамтайтоньш”. Мятутуӈ таамна писанатуӈ ниня куԓкаԓи” ӈамаԓ” - ӈамса”, каԓя”, шанат ӈочи” тэмс, ӈамсаӈ, каԓяӈ, ӈочаӈ чеӈ мамкаԓамы” нянь”. Шанат вепахат, ӈочахат пиԓимы” шай”. Неӈи” хомана ӈамԓу” дет ӈайта конкурсхантоӈ ӈанатамэт”. Лара Айваседо ненэй нешади” дилм ӈычимчемпишь, таньше мянаԓьчи” поӈкна неԓьчеэй мянаԓмата. Ӈамԓата неԓьчут, чейняӈи пӭмшамчухана пиԓимай, маньшту нянана дёԓимяшуши: «Кашем дю” час᾿хана мансдяхатай тоӈаташ, чики минхай ӈайваш, ӈамԓатай пиԓипёшь чепьӈаташ. Кимя ши’ий нятаванна, шаӈкмян чукян тамэй ӈамыдёди” чупей каԓеэн шеԓтамэй”. Хампԓяӈк час’ дёԓьшат ӈайвачеди” падиԓдянаш. Таньше шаӈкмян тэмс неша’ӈяш поӈкнана мянаԓмама” мань вихиняди хома». Шаӈкмян мятутуӈ таамна конкурсхана мянаԓта” неӈи” хятдетуӈ няӈ ӈайта выставкам’ шеԓтаӈаш”. Куԓкаԓи” мэкатамна пытыԓмы”, меԓьмана хятмы” ӈамыдётуӈ ӈычимчеӈаш”. Мымкат, нойхат хятмы” матамы”, ӈочакохот пытуԓмы” ниӈвидя”, паткууди” - шанат хӭйман камуԓта” ӈамы” тадяӈаш”. Валентина Явид мят’ падиԓта ни” дет ӈайта конкурсхана мянаԓманта мэты Каԓпюԓкат тоӈаш. Пыта куԓкаԓи” ӈамсадята” ӈамԓу” тамай, меԓьмана хятмы” ӈамыку”. Шеԓтамайта ӈамыдёта” дёԓьче меԓят”, хомана хӭйман камуԓя”. Валентина Алексеевна дёԓимяшуши маньшту: «Маня” нешаӈ ӈяш культурама чуув падеԓьш, ԓэтԓампёш таԓа. Четаӈ ненэй ватама, шиниӈкуй ниԓинана” катанана” дискай дилм маньԓе дюԓпёнԓӈама”, таԓям таньше культурама вачаш, ӈычимчемпёшь ӈопт ӈомама” хома».  Мянаԓьш шанакумамтуӈ жюри” тасԓамахаты конкурсхана мянаԓмы” неӈи тотуӈ патԓу” -диплому” нямаԓя”. Ӈысми мят’, дилм ӈычимчемпюмы Наталья Морозова таԓьча номинацихина митчеӈатуӈ «За преданность и верность традициям». Каԓьта ӈутахананта хома ӈамыдю” шеԓтапётаӈайши Валентина Явид каамдяш. Пиԓи пимшата мят’ падиԓта ни ӈайши, нешади” дилм ӈычимчемпюмы Лара Лаптандер тонԓаӈа”. Шаноко᾿ мянаԓмантуӈ де’эмня конкурсхана мэмээ” дипломутуӈ’ камна чупей мячисы” няамӈаш”.  Лариса Айваседо патмы, шат’ миԓ” Андрей Пяк таттамы"
https://vk.com/wall-147614552_3546,
https://vk.com/wall-147614552_3545,"Тёняӈы нина’’ ил’👏🏻 Ӈарка тохолковадо’ Вэбаʼ иры’ нюртей си’’ив яляхана сайнорма’ ёльцьӈгана мэта туʼ ӈано’’ Енся’ яха’ варан’ нултадонзь. Няхатато’ ӈарка - «Североморск» нюбета туʼ ӈано. Тикы ту ӈаноˮ мале сян по’’ˮ Таймыран’ʼ турӈаˮ, яханана’’ пыдо’ʼ ӈарка ученияʼ мэ’’ӈа’’ˮ. Сянʼ яля’ ямбан’ ядна’’ʼ саюв’’, явхана тарана саюв’’ помнандо’ тикы сянакурмамдо’ мэ’’ӈаць. Сянако, пыдо’ ява’’ пяӈгуй ненэцяӈгат лэтрамбидо’. Вадавнандо’, ӈарка туʼ ӈано нултаӈговам’ʼ вэвако ненэця’’ˮ ня’’амвэдо’. Ӈоб’ сер’ пыдо’ ту ӈаноˮ нултаӈговам’ таӈгамдабидонзь . Сянако мэмыдо’ ӈамгэридо’ хуркариць – нум’ няд вертолёт’’, тиртя ӈано’’ ӈэдакы’’, ид’ няд мерета ӈано’’, туʼ ӈано’’, я’ няд вездеход’’, машина’’. Ученияхана сидндет ёнар’’ мян армияхана манзарана’’ ненэць’’ тараць. Ӈани тарця ӈарка сянаковадо’ Мурманск’ полигон’ няна ӈэӈгу, Баренцево, Карскоеʼ ямга’’ няна, таддикад ӈани я’’ няна. Тарця учения’’ тарана сер’’, ӈэрмʼ яв’ няӈы сехэры’ лэтрамбава’ е’’эмня. Тикы ту ӈанохона Дудинкан’ 9 ӈацекыˮ тоць, школахана тохолкода’’. Дудинкахана ӈэда ӈоб школахана «морской класс» таня. Паднана’’ Воронцово посёлкахана ту ӈанон’ ӈамдвыд’’. Миманто’ сер’ няхато’ ӈарка ту ӈано’ мюйм’ манэ’’лабтамбавы’’, ханзер’’ сертавэмдо’ тохоламбавы’’. Хусувэй по’ турта мядонди, ӈэрм’ яхана илена ненэця’’ сававна ядабтамбидо’. Мядонди’’ е’’эмня хуркари илека сер сертаби’’, мядонзь ядэлэйдо’. Товы ненэцяӈг’’ ӈэрм’ тер’’ ненэцие’’ илм’ манэ’’лабтамби’’, сянакова сертаби’’. Маня’’ ненэциена’’ ӈобтарем’ ту ӈанохо’’ экскурсиян’ ядэрӈаць.  Автор: Елена Ямкина’ падвы"
https://vk.com/wall-147614552_3544,
https://vk.com/wall-147614552_3543,"Тёняӈы нина” падна”🤝🏻✍🏻 Манзаяхад лыди’ мэюрӈа’’ 👏🏻 Илаӈгана тарця: илеванда’ ямбан’ харта манзаямда сававна минревы, иланд’ мэёвна сырта хибяри пенсиян’ тарпась ӈопой яхана ӈамдё нида’ пирас’’. Иӈудота ненэця’, ниб’’нанда манзара’’ ӈод’’, инда сер’ сертамда хосеты. Тарця ненэця’’ маня’’ яханана’’ тянё ни’’ӈа’’. Теда’ Няръяна маркана илена’’ поӈгана Елена Киприяновна Чудиновам’ нюмдеӈгудм’. Пыда си’’ив юкад вата по’’ тяхана Канин’ хойхана мюсерта ненэця’ мякана соявысь. Хойхана соявы некоця мюсерта’’ нита’’ хэвхана мэ’’мы пода тенад’ ихинанда лэтамбида. Школамда ёльце’’махаданда Елена Киприяновна лавчик’ манзаян’ тоходанась. Тикы’ пуд няхар’’ юкад вата по’’ ямбан’ округна’’ еркы маркана ӈока по’’ ямбан’ манзарась. Маркы’ сямянд ӈарка лавкахана сава манзаранаӈэ толысь. Манзараванда сер’ хибярихит ӈока ивнянда ӈэда вади намдорцеты. Елена хой’ тер не, сэдорась нюдя ӈэва’ минанда тенева. Нибямда мэёвна мэць небянда хэвхана тоходанась. Ӈадьбянда манзаямда хае’’махаданда Елена Киприяновна этнокультурной центрхана «Мел’ не’’» кружокан’ ядэрць пядась. Таняна мале юкад вата по’’ ямбан’ сэдора, хуркари’’ ихиня сомбой манзаи’сэдыби. Пыда’ хэвхананда ӈацембой хибяри’’ тоходана’’. Елена Киприяновна луца’ вадавна хэтась – наставникдо’. Александра Ивановна Сергиенко «Илебц» нюбета ненэцие’’ народной театр’ манзаям’ нерня’ минрена нява’’. Тюку по’ театрава’’ сидя ю’’ самляӈг помда ядабтамби. Таӈок по’’ ямбан’ нянэй ненэця’’ театрхана сянаку’’, масибтевы манзаидо’ ханярина манэ’’лабтамбидо’. Я’ тиӈгывна ӈэдалёрць ӈока ям’ сюртець. «Илебц» нюм’ ханярина сосеты, таняна сянакода нина’’ теневыдо’. Тамна Александра Сергиенко «Мядекоця» семейно-родовой община’ ӈацекы’’ ня’ манзарасеты, общинам’ пэртя нида нядабасеты. Ваеравы яляхана ненэця’’ этнокультурной центр’ мякана ма’’люрӈаць. Тикы яляхана ненэцие’’ культурам’ тю’’у’ пэртя няхаюна’’ Ненэцие’’ автономной округна’’ Администрация Почетной грамота ня’’амӈаханзь. Ӈока ихид минда вади мел’ няхаюна’’ намдӈаханзь. Грамоты тэвравы’’ - Валентина Сергеевна Зганич, НАО’ губернатор’ советник, Лина Викторовна Гущина, НАО’ Департамент’ внутренней политика’ ервота ӈарка вадам’ хэтӈаханзь. Юлия Талеева’ падвы"
https://vk.com/wall-147614552_3536,"Тёняӈы нина” падна” 👇🏻  Ӈацекы тохоламбади’’ тасалкова ✍🏻👏🏻 Хусувэй поʼ вэба ирыхана Дудинкахана ӈацекы тохоламбава’ серкана тасалкованзь ӈобт’ ма’’люрӈа’’. Районханана’’ ӈэда поселкахад, школа’’ манзаи минрена’’ турӈа’’. Манзаямдо’ си’’ив яля’ ямбан’ минредо’. Паднава’ по’ нерня’ ӈока серодоʼ тасламбиˮ, сертабиˮ. Хэвы тохолкова’ по’ ямбан’ пирдалевы, сертавы манзаидо’ вадеӈаˮ, ӈэванда серодоʼ тасламбиˮ. Манзаяханандо’ тарана падро сертабиˮ. Конференциядо’ «Проектирование муниципальной образовательной среды путем реализации мероприятий региональных проектов» тарця нювм’ нюбе’’ӈа. Небой поʼ ӈадимы хабця’ еˮэмня тарця маˮлюрмамʼ ниваць сертабюˮ. Конференция’ нюртей яляхана ӈэрмʼ ӈацекыˮ паднава’ нямна лаханакурӈаць, хусувэй по’ тарця ма’’люрма сертабасетыˮ. Дудинкаʼ маркана ӈопой школахана, районханана’’ 15 школахана паднанаˮ харето’ вадидо’ тохоламбиˮ. Дудинка’ нюртей школахана паднанидо’ ӈока’’, тикы ӈэрм’ тэнз’’ ӈацекыˮ. Нисянадо’, небянадо’ хой’ няна иленаˮ. Таддикад ӈани поселкахат туртаˮ таня’’. Школандо’ ерв’ вадавна, ты пэртяˮ ӈэсыхыт ӈацекыдо’ мал’ ма’’лавыдо’. Таймырхана тохолкова’ серо минрена ӈарка ервва’’ Татьяна Друппова конференциянʼ товы ненэцяӈг’’ сава вади хэтась. Пыда’ вадавнанда ӈацекыˮ сававна паднавандо’ еˮэмня сидто’ тохоламбадаˮ ӈарка манзаямʼ сертабабто’ тара. Тикы ма’’люрмахана ӈобтаремʼ проектˮ нямна лахарём’ мэ’’ӈаць. Юˮ поʼ мян ӈолёко ӈацекыˮ еˮэмня «Языковое гнездо» нюбета проектва’’ манзара. Ӈацекэци садикхана харето’ вадахандо’ тохоламбидоʼ. Нюртейӈэ тикы проектмʼ туңго’’, мандо’’, тавыс’’ ңацекэхэ’’на хорпа пядонзь. Небой похона ненэй ӈацекэхэ’’на тарця манзаямʼ сертаба пявы’’. Ӈацекы вадабадиˮ вадавна, тикы манзая едэйвана ӈадимы серм’ манэˮлабтамби. Носко’ школа’ ерв Виктория Земцова тарем’ лаханась: «Теда’ ненэй ӈацекына’’ сидя вадамʼ ӈобт’ хулцопиˮ, луца’ вадаха’’ ненэй вада пуняӈы слог тебдембиˮ». Тухард хойʼ няна, ңацекыˮ ӈобтаремʼ тарем’ лаханакурӈаˮ. Ӈэрмʼ тэнзˮ ненэцяˮ вадам’ маняˮ школаханана’’ нябимдей классхана тохоламба пявэдо’. Тарем’ манэць ӈацекыˮ букварьхана сабе ни манзараˮ, вадавнандо’ толаӈгурць сававна нидо’ пирас’’. Раиса Яптунэ, Дудинкахана ӈацекы ненэй ваданʼ тохоламбада, небо’ нюртей классхана урокто’ хавна ненэй вадамʼ минре пэяць. Пыда вадавнанда ӈацекыˮ букварьмʼ тохоламбава’ пуд сававна толаӈгурць пэӈгаˮ. Теда’ пыда тарця программамʼ падыби, манзаямда таддикад ӈани няхата манэˮлабтаӈгуда. Ӈани ваде’’мэдо’ тохолко книга’’ падыбава’ нямна ӈа. Районва’’ тикы манзаянʼесям’ ӈадимдемби, сабе ӈока вуни ӈа’’. Ханяӈы ӈэрмʼ тэнзˮ вадавна ӈэда книгидо’ тамна хусувэй классан’’ нивыдо’ тэвра’’. Паднана’’ тикы манзаямдо’ сертабидоʼ. Тикы’ хавна ваде’’мэдо’ ӈока, я’ тиӈгывна иленаˮ тяне тэнзˮ ненэцяˮ вадаха’’ таславы юˮ поˮ няю’ хамекурмамʼ тасламбиць. Грантхана таравам’ ваде’’ӈаць. Тасламбавы серодоʼ резолюциянʼ падыдонзь, сертаванда манзаядо’ ӈока ӈэӈгу. Падвыдо’ тюку поʼ сертаба пяӈгудо. Е.Ямкина’ падвы"
https://vk.com/wall-147614552_3532,Просчёт оленей  Шурышкарскими кочевниками.
https://vk.com/wall-147614552_3524,"( Текст на лесном диалекте)👇🏻👍🏻 Тохоӆкомаӈ дет ӈанатадят’’ Выӈкна ӈайта кочевой группа’’ манӆе деты пон ӈанатадят’’. Каӆпюӆкана ӈайта садик «Росинка» мат’’ таӆьча кочевой᾿ группата. Таняӈи ӈопшеӆы чет’ дю’’кат ва’та ӈашкиуди’’ канӈа’’. Выӈкай садикӈя мэчитуӈ мякнатоӈ куӆкаӆи’’ тохоӆкош мэчитуӈ ӈамыдётуӈ тадя’’. Апыдю’’ начеэй няна диӆина’’ нешади’’ ӈисыхана ӈайта «Апыуди» нимича кочевой’ группахана дют’’ ӈок ӈашкиуди’’ тохоӆку’’. Шичитуӈ падиӆьши хомана выӈкай дилм чедимяна’’ неша’ ни’’ мансӆаӈа’’. Ӈуп группахана шича воспитательтуӈ. Таӈичохона ӈашкиуди’’ ныптакотаны воспитательтоӈ’’ садикантуӈ дет тонӆюта’’ мятутуӈ ӈамыкот шеӆтапишь’’. Пихиня ӈайта площадкетуӈ хынӆуӆмай, мятуӈ мюня тохоӆко’ мэчитуӈ писанатуӈ, оборудованитуӈ ӈамтамай’’. Кочевой группаханатоӈ тохоӆко’ мэчитуӈ патӆотуӈ, шанакутуӈ ӈука’’, телевизартуӈ, дивидитуӈ, интерактивный’ оборудованитуӈ тадя’’. Ӈашкиуди’’ таӆьча ӈинӆи ӈамэхана тохоӆкоши’’ хомана майпёшту’’. Пихиня мятутуӈ кcвхана пыӈкидётуӈ ӈыты’’, вадяко мэчитуӈ тадя’’. Каӆпюӆкат куптана ӈяптуӈ ӈотнаӈ, ненэй мякна ӈайта’’ группетоӈ «Росинкахана» мансӆанна’’ пон вэтапёштутуӈ. Четаӈ таняӈ каймяханантоӈ ӈашкиуди’’ тохоӆкош мэсутаты куӆкаӆи’’ патӆу’’, шанаку’’ ӈай таӈаш’’. Садикантуӈ веӆв Людмила Казымкина маньшту, шаӈкмян хома ӈамэ’’ ӈашкиуди’’ дет ӈайты’’. Хыӆаӈ кочевой’ группан дятыӆта’’ тохоӆкомантуӈ мэты майпёшь выӈкай садикантуӈ мят’ тошту’’. Ӈашкиуде’’ хампӆяӈк час’ дёӆьчат садиктуӈ группахана мэшту’’, дяӆяӈ деӆьня ӈамуӆмантуӈ мэтӆиӈ мяктоӈ кяшту’’. Кочевой группахана мэши’’ выӈкна диӆина’’ ӈашкиуде’’ ӆусаӈ шеӆт меӆ тохошту’’, школан хомана ӈанаташтут’’. Чикиӈ камна ӈашкиуде’’ нешаӈ ватамана кынсу’’ тохоӆампёшту’’, шутпяӆсу’’ мэшту’’, каӆьтуӈ ватамантуӈ мунушту’’, шанакошту’’. Катя Айваседо мат’’ пота, мыӆичуӈ няна школан кайны. Пыта чет’ пуӈ кочевой’ садикхана тохоӆкуш. Четаӈ ни’ӈашкиуде манӆе тонӆакомам, патнамам чедими. Таӆям ниш’ пин школаны кайны.  Лариса Айваседо патмы"
https://vk.com/wall-147614552_3523,"(Лесной диалект ненецкого языка)  Шеӭв дяӆяӈ Пюӆ дяхана мэӈаш’’ Куӆкаӆи’’ ӈамыдю’’ маныӈаш’’, шанат мероприятихина’’ пытатуӈ конуӆпишь’’. «Зов тундры» нимича этнографическая экспедицихина дятыӆта’’ шеcв дяӆяӈ дямпан Пюӆ дяхана мячидёӆяш’’. Чуки похона шанат Ямалхана ӈайта’’ каӆтыхит’’ мэна’’ экспедицахана дятыӆяш’’. Ӈопшеӆы шича дю’’ ӈуп ӈашки’ неша’’ Пуровский районнан тоӈаш’’. Таньше дятыӆьчи ненэй нешади’’ дилым манысаӆя’’, тохоӆымпи’’. Пуровскан тэвмахататоӈ каӆват помна дятыӆяш’’, намыӈ чики каӆтуувдехена тадяӈаймям манысаӆьч. Пуровский районхана мэмантуӈ дямпны шичитоӈ «Центр развития туризма» нимича учрежденихина мансӆанна’’ нятапишь’’, нешади’’ дет тонӆюта центархат мэна’’. Пытоӈ куӆкаӆи’’ мероприятии’’ шеӆтаӈаш’’, мячинчетуӈ кэлкамаӈ тайхана. Неӆьчеэй дяӆяханантоӈ «Зов тундры» нимича экспедицахана дятыӆта’’ Таӆкахана ӈайта музейхана канӈаш’’, Пюӆ дяхана диӆина’’ ненэй нешади’’ дилыӈ нямна ӈайта ӈамыку’’ манымантуӈ мэты’’. Таньняна ӈука ӈамым намтӈаш’’, маныӈаш’’. Таняна кансомантуӈ путы ӆапяташь ӈанохана’’ дяхаӈ кысумна дятыӆяш’’. Таньше мэши таттыӈкуш’’, поӈкнатуӈ мянаӆяш’’. Нимимты дяӆянтуӈ неӆьчеэй вcкна нешади’’ дет тонӆюта центаран ӈомаш’’, «Вадама мэкма’’» нимича шанакохана поӈкнатуӈ мянаӆяш’’. Ненэй нешаӈ ватам дехеӆанахаӆт’’ шанакуш’’. Хитамахататоӈ вачи’’ компёшь мянаӆьч нэхэӆмээ’’ тотуӈ диплому’’ нямаӆяш’’. Чикиӈ путы пя’’понт кадяш’’, таняна вяӆкуӆоӆяш’’, хамуӆяш’’, нэхэӆумпишь’’. Поӈкнатуӈ мянаӆьчи’’ нешади’’ ӈашкяэ’’ таньше мэмам дехеӆана’’ нетуӈ вяӆкуӆоӆьч, няхаӆ хамхана хамоӆьч, нэхэӆумпёшь тохоӆымпишь’’. Няхамты дяӆяханантоӈ «Центр развития туризма» нимича учрежденихина мансӆанни’’ шеӆтамы мастер-класс маныдеӈаш’’. Пяхат ненэй ӈын миӆьш тохотаӈаш’’, ӈын мэш дяттоӆьш мянаӆяш’’. Таньнят томахатоӈ верёвочный’ паркан кадяш’’. Вий’’ кысумна дятэӆьч тохотаӈаш’’, поӈкнатуӈ мянаӆяш’’. Пуровский районхана мячидёӆьчи экспедицан томэ’’ шеcв дяӆяӈ дямпны ӈука’’ мероприятихина’’ мэӈаш’’. Пя’’ поӈкна диӆина’’ ненэй нешади’’ куше диӆимам маныӈаш’’, ӈалка’’ нешаӈкна’’ дёӆимяшуӈаш’’. Дяӆитахана куше мэмамтоӈ видеон’ таттымпитоньш’’, дяхатуӈ тэвмахататуӈ кинуӈяш шеӆтамантуӈ мэты’’. «Зов тундры» нимича этнографическая экспедицахана дятыӆмээ’’ маньшту’’, шаӈкмян мэмытуӈ мероприятитоӈ хомана вихинтуӈ каамдят’’. Лариса Айваседо патмы"
https://vk.com/wall-147614552_3521,"Президент Ассоциации «Ямал-потомкам!» Эдуард Яунгад в ходе рабочей поездки посетил Питлярских оленеводов, которые работают в ООО « Горковское». Их кочевья издавна пролегают в горах Урала. В стаде братьев Максаровых Владислава и Евгения выпасается почти 3 тысячи голов. К приезду гостей они готовились к просчёт своих животных. Это работа рассчитана на несколько дней, но у опытных оленеводов она идет намного быстрее и слаженнее. По мнению кочевников, нынче лето не жаркое, соответственно, копытка и прочие сопутствующие болезни животных прошли стороной. В ходе общения с оленеводами Эдуард Хабэчевич подчеркнул несколько важных моментов, например, сегодня у оленеводов очень остро стоит вопрос проживания детей, обучающихся в школах, они вынуждены отвозить их в интернаты в Восяхово или Овгорт, для родителей это слишком далеко. В самой близкой школе, которое находится на путях каслания в Шурышкарах, интернат не работает. Также в последние годы оленеводы летом пользуются квадроциклами, которые где-то надо заправлять, и в стойбище Максаровых это тоже насущный вопрос. Сейчас приходится ездить за несколько км в Воркуту или в Лабытнанги. Иногда видение оленеводов помогает принять новые формы помощи, так, например, они предложили в дополнение к брезенту, качество которого в последнее время оставляет желать лучшего, выдавать специальное водонепроницаемое покрытие, оно намного лучше брезента спасает от осадков. Ну и конечно солнечные панели, так необходимые в условиях кочевья - заключил президент Ассоциации «Ямал-потомкам! Эдуард Яунгад."
https://vk.com/wall-147614552_3520,"Выӈгы илам’ манэ’’лабтаӈгу’’ По’ тяхана ненэй ненэцие’’ нямна едэй фильм ӈадимда. Тикы ӈарка манзаям’ Владимир Иванович Тумаев сертабида. Ненэця’ ханярина илебта ӈод’’ мята мюй яво нехэд пере. Тикы иӈудм’ нёда, фильмандо’ нюмӈэ «Очаг» вадам’ ханавы’’. Вымна мюсерта ненэцие’’ илам’ манэ’’лабтамбаӈгу’’. Манзаянда нямна Владимир Тумаев тарем’ лахана: - «Белый ягель»‘ пуд хамедава’’: ӈэрм’ тер’’ ила’ саирм’ ӈарханда тамна ехэрава’’. Ӈадьбяна’’ тамна ӈопой фильмдава’’ серта таславаць. Ненадовна илебей ненэцие илам’ ӈадимдеӈгува’’. Пыдо’ хардахана тохолковандо’ пуд, луца манзаядамдо’ тохолавахадандо’ вынд’ турӈа’’. Харад’ ила сидто’ ни ня’’амбю’’. Тябиховандо’ сер’ иринато’ невхы ила’ сехэрым’ мэ’’ӈа’’. Иландо’ няю’ ӈэда пэдёмдо’ тюкорихина нэкалць пирӈадо’. Пыдридо’ е’’эмнандо’ нисянато’ мюсерма’’ неда’’ сяхаӈгарт ни’’ тоход’’. Ненэй ненэця’’ ӈани ӈэрм’ тер’’ ненэцяӈг’’ тасла, невхы иландо’ сер’ иле’’. Кином’ сертабада’’ Ямальской районхана Яр-Саля’ выӈгана Юрибей яха’ няюна манзаравы’’. Сидто’ округна’’ серо минрена’’, Ямальской район’ ӈэвахана мэна’’ нядабавы’’. 2022 похона та’ мале манэць пиртава’’.  Н.Нядонги’ падвы"
https://vk.com/wall-147614552_3519,С днем знаний! С первым днем учебы!
https://vk.com/wall-147614552_3518,"О работе конференции  ""Вдохновение Севера"", которая состоится 14-15 сентября👇🏻  Петербургхана ма’’лёда’’ Ӈэрм’, Сибирь’, Дальний Восток’ няна илена’’ толырто’ тянё ненэцие’’ «Вдохновение Арктики» нюбета нюртей фестивальм’ хамэдамби’’. Тарця фестиваль манзаямда вэба’ ирий’ 14-15 яляхана Санкт-Петербург маркана Таврической садхана минреӈгуда. Ӈэрм’ тер’’, яндахат товы хибяри’’ ӈаворидо’ тэвраӈгу’’. Толырто’ тянё ненэця’’ харто’ тэнзхадандо’ перена ӈавори, культурамдо’ манэ’’лабтамбаӈгу’’. Хусувэй тэнзм’ мэта’’ хибяри’’ иландо’ саир’’ няхатато’ яӈга. Ӈарка маркана илена’’ ненэця’’ ӈэрм’ тер’’ илам’, культурандо’ хурка ӈэвам’ манэць ехэрадо’. Ӈадьбянда Санкт-Петербургхана тарця фестивальм’ сертаванзь идейдаць. Толырто’ тянё ненэцие’’ е’’эмня тарця сер’’ ӈани’ сава. Пыдо’ харто’ культурамдо’, иландо’ мэсым’, хари’’ ӈудаха’’нато’ сертавы ӈаворидо’ таня’ тэвраӈгу’’. Яндахат товы’’ декоративно-прикладной творчество’ манзаи пэртя’’ мел’ ненэця’’, хынотидо’, таранидо’ ӈобт’ ма’’лёда’’. Сидя яля’ ямбан’ тараӈгу’’, сёдо’ мэта’’. Мел’ хибяри’’ мастер-класс мэта’’: лэвна матораӈгу’’, халя’ хобам’ напаӈгу’’, ӈодякоход ӈавори паӈгалпаӈгу’’. Фестивалян’ товы ненэцяӈг’’ ӈэрм’ тэнз’’ мядо манэ’’лабтамбаӈгу’’, ӈэрм’ няд тэвравы ӈаврахана мядондидо’ ӈавламбаӈгу’’. Ненэцие’’ округхана илена’’ мел’ хибяри’’, культурам’ минрена’’ – тарана’’, хынота’’ ӈани’ таняна мэванда’’. Теда’ ӈарка маркана манзараванда нидо’ нюмдеӈгу’’.  Юлия Талеева’ падвы"
https://vk.com/wall-147614552_3517,"Илебцие хадавы’’ Та’ Норвегияхана хэ’’ ту’’ ты хадава’ нямна паднаваць. Пуна’ ӈани’ тарем’ Грузияхана самляӈг юр’’ овца хавысь. Сяялы’’. Хахаяда яля’ тарця юнм’ намдаваць. Ензя’ няна Красноярской край Минэкология’ манзарана ненэця’’ тунихина ядавы ты (илебцие) ховыць. Ӈокханда мат’’ ю’’ пир’’ ӈэвысь. Хатанга яха’ лаӈг’ ниня юседавы’’. Ӈокадо’ илебей ты’’ ӈэрха’’. Крайндо’ Заксобрания’ депутат Виталий Дроздов ма’’нисяв, тикы сер’’ харта тяхамна вэва серӈэ ни толю’’. Илебцяӈгана ханева крайханандо’ пилю’’ иры’ нюртей яляхана пэвы’’. Хане падрото’ таняб’’ сава. Ӈэрм’ терхавана ханева иландо’ саирӈэ таславы. Теда’ тасла’’, ӈамгэ е’’эмня таӈокм’ хадавы’’, тэри ну’ ед’, ӈаманзь хадавэӈэ таславы ӈэбто’ сер’’ ни ӈа’’. Ханзели’’ ӈэбта ӈод’’ палытана’’ тикы ненэцие пюӈгудо’. Тарця серм’ закон’ саирмана тасла тара. А.Махако’ падвы"
https://vk.com/wall-147614552_3511,"О рабочих буднях добытчиков живого серебра, о результатах вылова 👇🏻 Ёртя” тэтна” Округна’’ тиӈгывна халядана ненэця’’ теда’ саць тэтналаӈгуд’’. Сельбя’ няна халя’’ паӈоӈэ хэсеты. Сэври’’, тамна ӈани халя’ тэнз’’ тэри ереберцеты’’. Теда’ тюку яля’ пиркана сяӈок тонн халям’ ватавадо’ пунумы. Округна’’ тиӈгывна Си’’ив иры’ сер’ округна’’ предприятияхана 5100 тонн халям’ ватавы’’. Таремӈгав тев’ пиркана ю’’ тонн халям’ ватабато’ таравы. Сямянхат ӈока халям’ Горковской халя’ заводахана манзарана’’ ватавы’’. Пыдо’ 900 тонн халям’ нэкалмы’’, планаханандо’ юркад вата тоннм’ хадабато’ таравы. Тикы няндо’ пуд Тазагрорыбпром ёртя’’ ха’’амвыд’’, няхаромдэйӈэ - Аксарка’ предприятия’ ёртя’’ еремы’’. Ӈули’’ тяхасовна тасла январьхад, август иры’ ёльцянд’ Ямална’’ тиӈгывна сававна халям’ хадабавы’’. Небой походандо’ си’’ив юркад вата тонн’’ пирувна ӈока ӈэвы. Ненэйвана планаханандо’ яёл’’ халэ нядмаӈэ мэ’’мы’’. Тюку по’ Росрыболовство Ямалхана’’ ӈоб’’ ёнар’’ тонн идюрцям’, пайхам’, палкурм’ ватормы’’. Округна’’ тиӈгы самляӈг ю’’ предприятиявана тярмыдо’, тикыдо’ саць тянё. Ӈадьбято’ ӈод’’ округханана’’ халядана предприятий’’ яёло, таросяда халэ ватаби’’, тарця нядмяць планадо’ томдаби’’. Тикы няю’ округва’’ субсидий’’ есь ӈадимдемби. Ямалханана’’ ватавы халэ’’ нябиюм’ пелямдо’ яханана’’ хаебидо’, харе’’ ненэциена’’ тэмдабидо’. Тасу’ явхана Пилю’’ иры’ пудана яля’ пиркана «Тазагрорыбпром» предприятияхана няхар’’ юркад вата тонн халям’ ватавыць. Таӈы планаханандо’ 750 тонн халям’ ватабато’ серо’’ӈа. «Новенькой» таӈоцяӈгана няхар’’ поӈга’ тер’’ ёрӈа’’. Няхар’’ юкад вата ёртя’’ мято’ тер’’ няць иле’’. Пыдо’ хахаяда яля’ ханелавахандо’ тю’’уд товыць. Таняна ёраць пэ’’мяхадандо’ ватабада халядо’ саць тянёри. Ӈоб’’ яляхана, мале сян поӈгам’ моб’’ няхар’’ юр’’ кило халям’ нэкалпи’’. Палкур’’, пайха’’, идюрця’’ поӈгаӈга’’. Нерцюбт’ таня’ тэввандо’ мальӈгана халяндо’ паӈом’ пилю’’ ирын’ тасламбидонзь, итя ядембава’ е’’эмня тарем’ ни ерев’’. Ватавы халэдо’ рефрижераторной ту ӈанон’ ханлэйдо’. Новенькой таӈоця’ ядхана «Полярная звезда» ӈано ну. Тикар сидя юр’’ тонн халям’ терӈа, тинандо’ панап’’, ӈанодо’ Хальмер’’ Седен’ ханлэйдо’. Халэдо’ таминдо’ мирдапидо’. Ханяӈы хибяри’’, Тасу’ яв’ халям’ тэмдаван’ харвана’’ харто’ турӈа’’. Тарем’ Иркутской областьхад Дмитрий Лужных товысь. Пыда самляӈг по’’ ямбан’ «Тазагрорыбпром» предприятияхад халям’ тэмдаби. Тикыда тамна’ тяха’ яхананда мирдапида. Тюку по’ пыда сиднтет ю’’ тонн халям’ тэмдаванзь тасламби. Ма’’нисяв, Тасу’ явхана халяда саць ӈавыдо’’ӈа, ӈадьбяна’’ ӈавнана’’ таняд халям’ тэмдаба таславаць. «Тазагрорыбпром» ю’’ мат’’ поӈга’ тер’’ няхар’’ си’’ив яля тамна таӈоцяӈганандо’ ёрта’’. Пуна’ сельбя’ сэврим’ ватаванзь несэй таӈоцяӈг’’ ямдалаӈгудо’. А.Махако’ падвы"
https://vk.com/wall-147614552_3510,"Очень скоро школьники сядут за парты, но каникулы проведенные с родителями еще долго будут вдохновлять на хорошую учебу."
https://vk.com/wall-147614552_3508,
https://vk.com/wall-147614552_3507,"Няхар ” сава не (Мараӈга, Лынзермя’ сэв не, Няръяна ӈодя) 🍒🍓🍏🍐 Няхар ” сядоте ” э - мал ” сава не ” . Я’ сяр’ ниня пыдо’ илевы ” . Ӈэрм’ яханана ” ям’ савумдамби ” . Сава яна ” юнм’ пыдо’ ӈарамдамби ” . Епдя’ паӈохона хой’ лабта’ ниня Ӈоб ” хэвхана пыдо’ вадёвы ” . Нита нерня са ” нюй ” яхана Юнда ядэрта сята сюребтяв, Падяраха ӈоксиетана, Мараӈгам’ нюбета сядоте не вадёсеты. Хаерад’ сэв сарём’ нядмяць Ӈули ” минханда юдасетыда. Хаерад’ иня няръяна ӈолепяхана Сята’ паскойӈэ масарцетыда, Вэяда сяканда санасеты ” . Ӈули ” нярморцеты ” , ӈули ” сядорцеты ” . Нянда хэвхана лэда пиртя не, сэв сюнраха, Сэв нялоре ” э Лынзермя сэв’ не Ӈоб ” ӈэнда ниня тэри саӈгана. Едабэй Мараӈга манзь хана ” ӈада: «Пыдар пинякуна мы ” , тедари’ тамнан’! Тюкори яляри паӈор ни ӈа ” . Я’ сяр’ ниня тедари’ мань тараӈадм’. Си ” ив я’ тер ” мань е ” эмнани сёдо’ мэцетыдо’». Ненэсянда’ ӈод ” Мараӈга паӈода хубта вуни ӈа ” . Ӈули ” сядоцеты, тэри саренасеты. Ӈули ” минханда пыда холкасеты. Та’ ёльцяӈгана ӈоксиекомда екасетыда. Та’ ёльцяӈгана пыда е ” эмнянда Ненэця ” ӈэвдо’ ёцеты ” , немам’ юрасеты ” , Пэдавахатато’ ехэрасеты ” . Хой’ лабта’ нимня пыдо’ ядэрцеты ” , Ӈарка ” я ед нявото’ ёльцянд’ пантасетыдо’. Тикы’ пуд Мараӈга сава не Сядоте ” э няръяна сята ёцетыда. Пухуцядрев’ пыда тырасеты, Нянда сырта ӈоб’ яӈгосеты. Лынзермя - сава не паӈода тосеты. Пыда’ е ” эмнянда ё ” мадасеты ” , Сейхад миндя вади хэтасеты ” . Лынзермя сава не, саренана не Тёняӈы нямда Няръяна ӈодям’ Хэвханда нидя ӈэдарамбю ” . Няханда ӈули ” сэбине, пыда’ тарем’ ма: «Пыдкуер пинякуна мы ” , паӈор ни ӈа ” . Хэвханани нува’ то ” олхан’ ӈули ” нин ӈа ” . Сял ӈули ” вэвакуи, вэякуертар яӈгу. Мань саваӈэ ся ” ми хадабин’. Пыдакуевар сини’ то ” олхан’ Ӈули ” сяхаӈгарт нин ӈэиреӈгу ” . Хэвханани ӈули ” нён ну ” ». Лынзермякои пыдъеда ӈод ” Сава ялэда хубта вуни ” ӈа ” . Тэри хумбанзи ” няханда тарем’ лахана. Мараӈгахаданда вадида тамна савак ” ӈэвы ” . Писавэй’ ялэ хурнана сарё ” пуд Сята ёцетыда, ӈавыцяламзеты, Пеӈгана тэри сараӈгасеты. Таӈы ялэна ” нерняри’ миӈа ” . Хаерако’ сэв нум’ панхана Пэсьдавада пон’ ни ӈэсету ” , Ханяӈэхэна ӈока ” я яля ” Сарё ” марыбасетыдо’. Няръяна ӈодя хусувэй яля’ Ӈавыта савуворӈа. Сята пармабата ӈод ” Тэри са ” рена. Я’ тер ” ненэця ” туесако нямба ” Лабти ” нимня тохорць’ ядэрӈа ” . Хусувэй яля’ нум’ воворӈа, Пи’ ёльцяӈгана ханьӈэ ханӈа. Мараӈга сэв’ не Лынзермянда ня’ Пи’ ӈэвы хань’ пуд Пухуцядрев’ ӈули ” тынармэхэ’. Хэвнякуд вэва саӈохона тэри сырӈаха’. Няръяна ӈодя хуркари тецьда ” ӈэрибато’ ӈод ” Пирибтя недрев’ тэри сарена. Падяраха ембадярта ӈули ” паской. Хань тецьда пыда нянанда вэва ни ӈа ” . Ханяцей’ мирбямда савумдамби. Сята савумдамби, ӈавытамда тамби, Сидя тырабэй пухуцяха’ манзь хана ” ӈади’: «Ня ” мэхэна няхани вэнзер ” лахананинзи’, Хэвхадни’ питарпимисянё’ Няханани нена ” вэвани’ ӈэвэниню’. Теда’ хамеда ” , теда’ тасла ” . Пыдхавада паӈода ямб ӈэвынё, Ненэцянд’ сава таром’ минревынё ” ». Сидя пухуцяха’ вэва сядоди’ такалпа Саренана нянди’ няю’ ӈэ ” нись харва Янамбоковна ялъяха’, Няханди’ вадамди’ мэ ” ӈаха’. Няръяна ӈодя манзь ханаӈада: «Ири’ вэва нёя ӈа ” . Сидя сава нями, Тад’ нерня’ ӈобкана мэхэва ” . Ӈэрм яханана ” вадёдахава ” ма ” , Ӈэрм’ яна ” нийм’ савумдамбахава ” , Хар ” на ” яна ” тер ” маймбабтабахава ” ма ” ».  Автор: Анна Ламдо’ падвы"
https://vk.com/wall-147614552_3506,Манзаяханана” Хар”на” пыхыдана” Маня” вадабива” Сертавэхэнана” Хар”на” пыхыдана” Мэбеламбаӈава”.  Леонид Лапцуй' падвы
https://vk.com/wall-147614552_3502,"Пяко’’ вадавна Юрий Вэлла’ падвы. Вы’ тер’’ вадан’ Х.Яунгад’ падвэда.  Нерде’ музыка ӈэвы Интернатхана илевани’ мальӈгана ӈэвани’ ниня, харад’ хэвдяр’’ ядхана радио ӈэдысь. Ӈобаӈгуна нини’’ хонёдан’ музыкам’ намтадм’. Ӈарханда си’’ми терде. Хибя музыка ӈэвамда, хибя падвы ӈэвамда сяха’ манэ’’цав. Ёльце инзеледамзь. Хайлани’’ тэри тэсаць. Сянако ӈэвадэяв’’. Ӈарво’’махадани, Ялтахана ӈани’ намдав. Хахаяда харад’ мюд сось. Муӈганда хаядм’. Сабе саць теневана нидась мэс’’. Тикахад тамна ханяцей’ савовна мунота то’’олхась. Музыка ӈадьри нись ӈадю’’. Паднана ненэцие’’ клуб’ нё’ син’ танэйв’’. Мят’ тюдм’.Намдорта музыками ненэцяӈэ пяв. Ӈудита тарка’’ сякани теб’’на’’ то’’олаха’’. Сэвхаюда ханяхав, ӈаха’ сырӈаха’. Мань ихиняни саӈони’ ӈобт’ теба’’. Намдорта музыками мюни’ пакалъй’’. Сёнзяни мю’ тэхэда. Мань ӈули’’ хасеръяв’’. Тамна сеямда харе, выдаӈэ ныкалавандаӈэ пэрӈав. Мунзипой’’ инзеле пэяв’’. Ихинани саць мэбцейць.  Ила’ панан’ Тюку яля’ ӈоб’’ не’ тинад мимбидм’. Ненэй ненэцие’’ вадам’ тензебтедм’. «Илаӈгана ненэця’ е’’эмня сидя ебцм’ мимби’’. Нюртей - сояванда няна, нябимдей – яӈгуманда мальӈгана». Ӈопой тинм’ сертадм’. Нябимдей хаи… Мань тиндами хибя миванда ӈэбта. Ини’ ӈыл’ ӈысыхынани’ иленя нини’’ тасламба пядм’, хибяхартамдо’ нидм’ тэра’’. Е’’эмняни мирманда нями хэвханани яӈгодакы? Тамна нивакы соя’’? Ӈули’’ ӈани яхана хаӈгоданакэдм’? Хальмерами сюрмдавэй ханяхавана юсидаӈгоданакы? Ӈавна ирими’ тарем’ мась, ненэць’ хаванда хэвхана хамедаӈгуда, хибя тиндамда мимбаӈгу. Ирими тарем’ тасламбидась. Тарем’ ха’’мыць."
https://vk.com/wall-147614552_3501,"Пяко’’ вадавна Юрий Вэлла’ падвы. Вы’ тер’’ вадан’ Х.Яунгад’ падвэда. Мунзява Хадами ӈабцата нямбарась. Ханяӈэхэна яха’ тир’ нимня ядбани си’’ми нултасеты. Илеванда’ ямбан’ мэта тырабэй ӈудамда ӈэвани ни’ мэсетыда. Мунзипой’’ яха’ ит’ сыраць нусетыни’. Ӈопой сейхаюни’ нихи’ мунзесяту’’. Помнанди’ лаханакуртахаха’ ӈэсетыхы’. Хадами’ мэ’’мы иланда, ӈамгэм’ манэ’’сомамда хэтыбадараха ӈэсеты. Я’ сяр’ ниня хусувэй ӈамгэ’’ танявам’ вадецеты. Инду’ ӈудм’ падартарев’ маниесетыв, толабасетыв. Яха’ енд’, нув’ сармик’’ муно’’, пэдари’’ поӈгад сода сыӈгурё’’ ихини ха’’амсетыд’’. Неноховавна ӈэсыми, хэвханани иленя нини’’ ӈули’’ савовна хамедамба пясетын…"
https://vk.com/wall-147614552_3500,"«Чумовой капитал» няамӈа’’ 👇🏻 «Чумовой капитал» - хома нятакома шеӆ. Чуки диӆихина Ямална ӈаӆка веӆв Дмитрий Артюхов таӆьча ненэй мят’ дет ӈайта сертификат’ Пюӆ дяхана диӆинахаӈ нешаӈк’ няӈ миӈаш. Радион и Станислава Айваседо выӈкна Пурпе няна диӆиӈахаӈ. Таӈкун дяны округна губернатор’ товшат намташ томэхэӈ’. Пыч’ шеcв пуӈ ӈокна мэӈахаӈ’. Радион каӆьта тыта’’ падеӆьч мансӆаӈа, каӆиташту. Станислава нита’’ ватапи, мякай ӈайвачета’’ падеӆьчту. Няхаӆ нюч, нюча нюувдеч Василий чуки таӈичохона дяӆяманымай. Станислава маньшту, таньше нятакома хома. Четаӈ пычи вэконта нешаӈ мякна диӆиӈахаӈ, «чумовой капитал» няаммахатачи каӆечь мякнанчь диӆинаӈахаӈ. Тат неӆьняӈи чумовой капиталым чет’ - хампӆяӈк нютуӈ тадямэна ӈашки’ неша’’ ӈупчики нямаӆпёты’’. Маня’’ дяханана таӆьча ненэй мят’ дет ӈайта сертификат’ няамванта’’ тадямэ’’. Ӈуп мят’ дет тонӆюта капитал’ миӆта хампӆяӈк дюӆ дёнаӆ веша’’. Таӆьча помощь ӈашки’ нешаӈы’’ ӈуп мэмаӈ нямаӆпёты’’. Ӈу’’, дедя’’, кэӆ, пяй латку’’, шича кан -таӆьча ӈамыку’’ «чумовой капиталны» тунӆы’’. Ямалхана таӆьча ненэй мят’ дет ӈайта сертификатым дюӆ нешаӈ няамны’’. Лариса Айваседо патмы"
https://vk.com/wall-147614552_3497,"На улице слышны хорканье оленей, лай собак, мы в чуме в гостях у Владислава Васильевича Яндо. Запах тлеющего тальника подбадривает нас к длинному разговору, он оленевод-частник уже много лет как его предки кочует по Гыданской тундре.  Его утро начинается с оленей и последнее слово перед сном тоже о них. Ведь он, будучи отличником школы, выбрал эту жизнь, о чем нисколько не жалеет по сей день. И сегодня с гостями тоже разговор о тундре, об оленях. Владислав Васильевич о нынешнем лете в душе спокоен за своих рогачей, что к осени они не болеют и самое главное лето было прохладным, ведь в тундре это самое главное, так как сильный летний гнус плачевно сказывается на здоровье и упитанности оленей. Ветеринаров для вакцинации своих животных ожидает к осени, он прекрасно понимает, что сегодня без соответствующих прививок мясо не примут на убой. К этому времени он и его стадо прибудут в Тазовскую тундру, где он забивает оленей в ноябре месяце. По словам Владислава, комплекс, который построили на Гыдане, для многих оленеводов слишком далек и не эффективен в плане отдаленности. Ну, а сегодня он уже развернет на зимние пастбища, и потихоньку они будут каслать до зимних стоянок, хотя эту тема тоже вызывает особое волнение…  (Полное интервью с Владиславом Яндо, читайте в ближайшем номере газеты «Няръяна Нгэрм»)"
https://vk.com/wall-147614552_3496,"Рецепт хорошего знания ненецкого языка  Возьмите 3 столовые ложки знания лексики и базовых выражений. Постепенно наливайте 500 мл основ грамматики Для большего вкуса и эффекта добавьте пару щепоток практики говорения с носителями языка Для полноты знания побудьте в традиционной среде обитания и читайте письменный ненецкий язык (например, газету «Няръяна Нгэрм»)  Ну и если вы хотите показаться кулинарным мастером, то можете использовать образные выражения:  Нибя’ пу’ сивна таӈга нялэрӈа – В игольное ушко влезает (о хитром человеке)  Парнэдарев’ нэлана – Как ведьма мечется (о суетливо работающей женщине)  Манзараб”нанда нюмдя пюняраха – Работает словно ребенка ищет (т.е. быстрый, ловкий)"
https://vk.com/wall-147614552_3491,"( Лесной диалект) 👇🏻 Рубрика: Нешаӈ дил 👇🏻 Таӆям нятакома хома шеӆ Чуки похона выӈкна диӆина’’ ӈашки’ нешаӈы’’ няхамты нютуӈ тадямэп, деваку ӈашким няхамты нютуӈ мэпнантуӈ – ненэй мят’ дет ӈайта капитал’ нямаӆпи’’. Чики хома шеӆы’’ Ямална ӈаӆка веӆв Дмитрий Артюхов таньше тасӆамы, выӈкна диӆина’’ нешади’’ нятапёшь. Чуки диӆиӈ ӈэйвахана каӆтамна дятэӆомахананта округна губернатор’ Надымняна диӆина’’ нешаӈкна’’ дёӆимяшуши маӈаш, тат неӆьняӈи таӆьча ненэй мят’ дет ӈайта капиталым чет’ - хампӆяӈк нютуӈ тадямэмы ӈашки’’ нешаӈы’’ ӈупчики нямаӆпёты’’. Ӈуп мят’ дет тонӆюта капитал’ миӆта хампӆяӈк дюӆ дёнаӆ веша’’. Таӆьча помощь выӈкна диӆина’’ ӈашки’ нешаӈы’’ ӈуп мэмаӈ нямаӆтоны’’. Ненэй мят’ дет ӈайта капиталны ӈуп мят’ мемаӈ мян ӈу’’ тунӆы’’, шича копахат хcтмы дедя, шича прашинай дедя, кэӆ, ӆатаӈяш мэвнта’’ пяй латку’’, шича кан. Нешаӈи’’ чики мытуӈ миӆы’’ вешаӈайши нитуӈ нямаӆпёт’’. Маня’’ Пюӆ дяханана таӆьча ӈамыку’’ няамванта’’ мат’ нешаӈ. Няхаӆтоӈ манӆе заявленим Пюӆ дяханана ӈайта нешади’’ дет тонӆюта управленин патмай’’. Таняна мансӆанна’’ нешаӈк мисутатуӈ ӈамыкотоӈ манӆе ӈомтапи’’. Мят’ ӈу’’ «Каневская» нимича общинахана мэна’’ миӆя’’. Таняна мансӆанна’’ ӈопшеӆы шича дюӆкат ват’та чет’дю’’ ӈу’’ шеӆтаны’’. Ӈыди ненэй мят’ дет ӈайта капиталан’ таӆана’’ ӈамыкотоӈ управленихина мансӆанна’’ манӆе ӈомтапи’’. Таӆям нятакома выӈкна диӆина’’ нешаӈкна’’ хома.  Лариса Айваседо патмы"
https://vk.com/wall-147614552_3487,"Материал о помощи оленеводам-частникам  индивидуальным предпринимателем Алексеем Яптик,продуктовыми наборами в период летнего межсезонья.  Вы’ тер нядаби’’  Вымна мюсерта ненэцие сяхари’ ӈаврадамдо’ ӈахакуд хамедабасеты’’. Нарэй тэмдавыдо’ ӈэрёй хардан’ ха’’мормандо’ ёльцянд’ тас ӈэсеты’’. Тарем’ ӈахат илець. Теда’ ӈока хибя’’ тикыдо’ тарем’ ни’’ тэвор’’. Хар’’на’’ тохоланакына’’, - Тазовской районхад ӈэда мирдангурта ненэця’, Алексей Синчувич Яптик, ман’’ма, - пудана мале сян по’’ маня’’ маӈты’’ ирыхына ӈавар тэврамбасетыва’’. Тенева’’, таславы яляхана ӈэсыхындо’ тиртя ӈано ӈамдаӈгу. Хусувэй тарана ӈамгэдамдо’ таняд тэмдаӈгу’’. Ӈадьбято’ пыдо’ тарем’ туху’’, ӈока ӈамгэм’ мюсе ни’’ ханла’’. Тюку по’ вымна ӈокавна нива’’ ядэр’’, тарем’ ӈод ненэця’’ тохо’’махадандо’ ӈатена’’. Тикан’ ена ненэця’’ ӈаврадамдо’ ӈокавна нивы’’ хана’’. Хахаяда яля’ тиртя ӈанохона саць ӈаврасялмэхэ’’ нултаӈгаваць. Таранадамдо’ мирци’’ ня’’андо’ ха’’аврамбиваць. Сельбя’ няӈэхэртада хубта, тамна ӈэрёй хардан’ ха’’мормахавадо’ сяни’’ иры’’ тяхана ӈа. Тюку ненэциена’’ яханана’’ хар’’на’’ вэнзер’ тохоланакына’’. Ӈавна мюсерта ненэциена’’ нарэй мюсьлавы ӈаврадо’ ӈэрёй сыранда ёльцянд’ мась ӈэсеты’’. Иламдо’ харто’ тасламбасетыдо’. Хибяхартадо’ хэвняд ни ӈатенасету’’."
https://vk.com/wall-147614552_3486,"✨Пословицы✨  Сияк вада хавыда - Ложь убивает  Индкаданда хуторць писяхарт идна - Спася свою жизнь, даже мышь пищит  Мая тованда ёльцьӈгана ни хонаркод""- Беда приходит не спрашивая"
https://vk.com/wall-147614552_3478,"Тид"" хэтыдорма - образные выражения.  Берите себе на заметку, в следующий раз, когда будете разговаривать с кем-то по-ненецки, скажите какое-нибудь образное выражение, чтобы ваш собеседник понял ваш хороший уровень владения языком 👌🏻  Хэхэдана хорараха - словно строптивый бычок  Сидя няд силмы хар' няндраха - словно нож, наточенный с двух сторон  Саликада тоӈэ мэӈа - локти как крылья (т.е. быстро ходит)"
https://vk.com/wall-147614552_3477,"Пилю’’ иры 21 яляхана, 2021 похона Ларо Нярьявич Хороля ирива’’ яӈгумысь. Пыда ӈавнанда сайнорма похона саць манзаравы. Ямальской районхана юнета ненэцянзь. Ня’’амнанда мале сян паднаваць. Лаханакурць няп’’ нюрцьм’ ненэця ӈэвысь. Хороля Ларо Нярьявич, яля’ падаркананда пилю’’ иры’’ самлянзимдей яляхана 1924 похона соявэӈэ падвысь. 1941 похона , сайнорць пэ’’мяхадандо’’ таминда манзара тебвысь. Хэбидя по’’ ямбан’ Салехардан’ Ӈавар тэвабавысь.Пудана по’’ нюта поӈгана илесь. Нянда сыраць илаӈгы ненэця’’ ила выран’ тохолкурпато’ тарась."
https://vk.com/wall-147614552_3475,"Небольшая статья о нововведениях в рыболовстве  Таӈга поӈгарма’ нямна Вэба’ иры нюртей яля’ пиркана халям’ пэрма’ вато’ табеку” несэймда”. Едэйвана ня’’амвы вато манзара пэӈгу’’. Мат’’ по’’ ӈэсонд’ едэй табеку’’ сер’ ненэця’’ халям’ пэрта’’. Округ’ ӈэвахана мэна’’ тарем’ таславэдо’. Халям’ ня’’марпава’ нямна едэй юн ёльце тарана’’. Сямянхат сава вада – ненэця’’ вэба’ ирыхыд таӈга сэр’’ халям’ ватабаӈгу’’. Ӈопой ненэць’ яля’ ямбан’ 5 кг пир’’ халям’ ня’’ма пирта. Тамна ӈопой юн – поӈга’ ямбадад - 30 метр ӈэбта сава, ӈахат ӈардахаданда 5 метр’ пирувна ямбумдавэдо’. Я’ мидыхыд харто’ яханандо’ илена’’ толыродо’ тянё’’ Ӈэрм’ тер’’ падарципой поӈгарць ӈоб-тикы пиртадо’. Ӈопой, ня’’амвы халяндо’ саӈгом 20 кг ӈэбта тара. Михаил Окотэтто’ вадав-на тарця ненэця’, мята тер’’ няць ёрпата, ня’’муванда халяндо’ ӈокад тамна ӈарамда. Ӈокаркавна ёрман’ харвана’’ ӈахакуд падродо’ сертабто’ тара. Госуслуги порталм’ нядмяць, ӈэрм’ тер’’ серо минрена департаментхана халядана ненэця’’ падродо’ серта пиръядо’. Нись тоса ёрма’ е’’эмня тарця падар’’ ӈахакуд сертабада’’"
https://vk.com/wall-147614552_3465,"Рубрика: «Узнай друга!» 👩🏽👦🏻  Если бы человек мог бы быть олицетворением каких-то качеств, то эта девушка отлично подошла бы под загадочность и мудрость во взгляде. Мы нашли фотографию ненецкой девушки из архива. Кто же она?  Фото 📸 Х. Х. Яунгад"
https://vk.com/wall-147614552_3462,Сегодня у нас другой вид ненецкого фольклора - загадки. Ответы пишите в комментариях!  1.Мунзипой турӈа Неслышно приходит  2. Ваноси” вадюрӈа Без корней растёт  3.Толова' техэ” Их не сосчитать
https://vk.com/wall-147614552_3460,"Яна"" ненадумдама' лабак'  яля."
https://vk.com/wall-147614552_3451,Ненец редко просит помощи у другого - во всем нужно полагаться только на себя. (А. П. Неркаги)  Фото 📸 [id254117851|Марина Яр]
https://vk.com/wall-147614552_3446,🌟Вадава” тоходамбива” 🌟  Мы хотели бы пойти в универмаг - Мани’ универмаган’ хэван’ харвани’ (дв.) Маняˮ ... харваваˮ (мн.)  Я хотел (а) бы купить подарок для ... - Мань подаркад тэмдаван’ харвадм’ жены (мужа) - нени (хасавани) сына (дочери) - хасава нюни мамы – небяни друга (подруги) - юрёни (не няни)  Я хочу купить платье ... - Мань ... имбытадм’ тэмдаван’ харвадм’ красного цвета - няръяна желтого цвета - падяраха синего цвета – сюнраха  Лахарё’ пелям’ тованда газетахана толаираˮ. Г.И. Вануйто’ падвэхэд – «Русско-ненецкий разговорникˮ
https://vk.com/wall-147614552_3437,"Пословицы окружают нас с самого детства. Они вплетены в ежедневную речь, и иногда мы сами не осознаем, что в процессе общения сказали штук 10 изречений народной мудрости. Давайте же узнаем больше ненецких пословиц!  Манзарава’ мальӈгана ненэцям’ сёда нядабида. Песня работать помогает. ⠀ Манзаранахана тецьда ни су”. Работающий холода не чувствует. ⠀ Манзаяси” иленяр иланда хебимдемби. Человек без работы укорачивает себе жизнь. ⠀ Манэ”мэхэнд пунрю”, намд”вэхэнд нён пунрю”. Увиденному - верь, услышанному - не верь."
https://vk.com/wall-147614552_3436,Некоторые статьи из нового номера газеты «Няръяна Нгэрм»
https://vk.com/wall-147614552_3433,"Любовь к труду прививается ребёнку в тундре с самого детства, без этого в северных условиях жизнь невозможна.  Фото 📸 [id254117851|Марина Яр]"
https://vk.com/wall-147614552_3432,"Материал о кочевом детском саде на фактории Юрибей Тазовского района в газете ""Няръяна Ӈэрм""  Нядэна ӈацекы” школа  Тазовской районхы Юрибей таӈоцяӈгана та’ ненэця” ӈока ӈэсеты”, ёртя” ея’ мяканато’, балокаханато’ иле”. Хардададо’ ӈод” пудана по” саць ӈокма”. Ӈаи” яхад сырап” лаӈганда ниня сюдбяко посёлок ну. Ӈадьбята ӈод” хардато’ помна сюрберта ӈацекы” ӈани ӈока”. Ня”андо’ сырап” хамедамбир: таняна ил’ нерня’ миӈа. Пыдо’ е”эмняндо’ 2015 похона садикм’ сертавыць. Тикандо’ ядхана пудана по’ пихиня сянаковандо’ е”эмня сюдбяко едэйко площадкам’ нултавыць. Тодо мякат турта ӈацекы” тикахана нув, ялэ сянаку”. Саць нюдякудо’ садикан’ ядэрӈа”. Таня’ тэвормани’ мальӈгана ня”андо’ тюӈгадамзь. Сидто’ Марина Викторовна Нядонги тохоламбавысь. Пыда тарем’ мась: -Мань ӈоб” по манзарадм’. Тикы нюрцюна ӈацекэхэна манзаравани’ няю’ тохолкудамзь. Ӈоб” си”ив, самляӈг яля турӈа”. Нюдяндо’ сидя пода. Ӈанини” ӈаркамбой”. Си”ми нядабадаӈэ школахад волотёрм’ ваторӈаць. Пыда школахана тохолку. Саць тэтнаб”нани’ пыда ӈацекы лаволамби. Хусувэй яля’ ӈамгэм’ пэрмава” ӈацекына” ня’ мале ӈахакуд таславы. Сидя вадавна тохолкурӈава”. Ханяӈыни” сидя вадам’ мэ”ӈа”. Падтаӈгува”, пластелин няялпива”, ханяӈэхэна тэри сянакосеты”. Яля’ тобто’, самляӈг час’ ёльцянд’ садикхана мэсеты”. Сямянхат ӈока ӈэбто’ – ю” ӈацекы тосеты. Тикахад ӈока ни ӈэсету”. Пыдо’ мале таславы часхана ӈадиберцеты”, тенева” тюку яля’ ӈобт’ мА”лёдава”. Тарана ӈамгэдами Ӈэдяӈгад ӈэдарамбасеты”. Садикдо’ таӈго, сидя балокм’ ӈобт’ серта”ма. Хардандо’ мюня хусувэй таранадо’ таня. Не”, нюдо’ садикхана мэнан”, харе” мяканато’ ӈока тарана серодо’ тидхалемби”. Тарця садик Юрибей таӈоцяӈгана манзара. Тарем’ янамбовна нюдяко ӈацекы луца” иланд’ тидхалембидо’."
https://vk.com/wall-147614552_3430,"После взгляда на эти фотографии ум заполняют только самые добрые мысли, так как теплота этих людей передаётся даже через экран! 💫 ⠀ Вдобавок к этому мы хотим поделиться добрыми приятными ненецкими пословицами, чтобы преумножить этот благостный настрой🌟 ⠀ Сава вада им’ савумдамби. Хорошее слово настроение поднимает. ⠀ Сава вада сеян’ теберӈа. Доброе слово до сердца доходит. ⠀ Сава вада хаеракодарев’ ненэцям’ маябтамбида. Доброе слово, как солнце, радует человека.  Фото 📸 [id254117851|Марина Яр]"
https://vk.com/wall-147614552_3429,"💫Вадаваˮ тохоламбиваˮ💫 В изучении любого языка важна систематическая практика, поэтому сегодня учим выражения! ⠀ Сядь за стол - Толь’ тяха’ ӈамдадˮ ⠀ Сядь на стул - Ӈамдорця’ ни’ ӈамдадˮ ⠀ Постелите скатерть - Толь’ синдˮмям’ синдадаˮ ⠀ Мы наелись - Маняˮ ёльцейнаˮ ⠀ Было очень вкусно - Ӈаварˮ саць ӈавыдоӈаˮ ⠀ Здесь очень хорошо готовят ... - Тюкона саць сававна ... пирембиˮ мясо - ӈамзам’ ⠀ Рыбу- халям’ ⠀ Лахарё’ пелям’ тованда газетахана толаираˮ. Г.И. Вануйто’ падвэхэд – «Русско-ненецкий разговорникˮ  Фото 📸 [id254117851|Марина Яр]"
https://vk.com/wall-147614552_3414,Эстетика фактории Юрибей Тазовского района ✨
https://vk.com/wall-147614552_3406,"На всякое событие у ненцев есть, что сказать, поэтому у нас очень много пословиц! ⠀ И’ӈудота ненэць’ пыхыдамда пуня’нямба пир""ӈада. Умный человек умеет себя сдерживать. ⠀ Вадам’ пад” мю’ нир сюрт”. Слово в сумку не положишь. ⠀ Вата нянд ня’си - нё’си ни ӈа”, нир” талаӈгу”. Чужой рот не двери - не закроешь. ⠀ Вэва ненэцяӈгад савам’ нён ӈате’. От плохого человека добра не жди. ⠀ Вэва юн тотнарха - ӈаха тэворӈа. Недоброе слово как на крыльях далеко доходит. ⠀ Фото: Марина Яр"
https://vk.com/wall-147614552_3405,"А хочется простого, обычного, беззаботно попрыгать, побегать, поиграть в волейбол и посмеяться на фактории Юрибей Тазовского района…"
https://vk.com/wall-147614552_3397,"Рубрика: «Узнай друга!» ⠀ Эта рубрика существует не очень долго, но мы смогли узнать столько детей! И сегодня у нас серьезная девушка с собачкой в руках. ⠀ Фото: Х. Х. Яунгад"
https://vk.com/wall-147614552_3393,"Вадаваˮ тохоламбиваˮ ⠀ Угощайтесь ягодами (рыбой) - Ӈодядараˮ (халядараˮ) ӈамадаˮ ⠀ Здесь есть поблизости столовая (буфет) - Тайкуна хахаярка ӈавалова (буфет) таня ⠀ С какого времени она открывается? - Сян часхана нэӈга? ⠀ Столовая открывается в девять утра - Ӈаволова хубтыхы хасаваюˮ часхана нэӈга ⠀ Столовая открыта до семи часов - Ӈаволова пэвсюмбы си""ив час’ ёльцянд’ нэби ⠀ Лахарё’ пелям’ тованда газетахана толаираˮ. Г.И. Вануйто’ падвэхэд – «Русско-ненецкий разговорникˮ"
https://vk.com/wall-147614552_3390,"Поздравляем с Днём коренных народов мира! Желаем всем нам, чтобы сила наших наций росла и становилась крепче ⠀ Давайте сохранять наши традиционные культуры и не забывать языки! ⠀ Фото: Яр Марина"
https://vk.com/wall-147614552_3387,"( Лесной диалект) 👇🏻👏🏻✍🏻🌺🌼🌼 Таԓана дяԓя  Дятпы диԓиӈ кашем՚ дю” дяԓяхана куптат, дискат каԓьтуӈ дяханатуӈ диԓина” нешади” дет тасԓёта дяԓям’ мэшту”. Чики хома дяԓя чадю” нешади” тэмс каԓьтуӈ дилмтуӈ, ватамтуӈ дюԓмаӈ тайхана 1994 похона Генеральный’ Ассамблей’ ООН шеԓтамы. Четаӈ чики праздниким՚ шаӈкмян дяхана мэштутуӈ. Маня” Пюԓ дяханана ӈупчики шаӈкмян нешади” диԓишат каԓтыхина” мэштутуӈ. Таньдеты куԓкаԓи” мероприятии” шеԓташту”. Таԓям чики дяԓя таԓаӈа, шаӈкмян неша” ӈопт ӈомшту”, нетуӈ манэшту”, каԓьтуӈ ватаманантуӈ поӈкнатуӈ мунушту”, куԓкаԓи” кынсу” намташту”. Таԓьча хома шеԓы” ӈаԓтана” ӈашки” де’эмня таԓаӈа”, навэт каԓьтуӈ тэмстуӈ дилм, ватам, культурам дюԓмантуӈ тайхана. Маня’ Ямалханана шанат нешаӈ тэмс” диԓе”. Пюԓ дяхана дискат дилмтуӈ выӈкна минԓешь диԓина” -ненэй неша”, капи”, вахандя”, ӈысма”. Чики тэмс” нешаӈи” шиниӈкуй ниԓинатуӈ, катанатуӈ диԓивсум нётаӈа”, каԓьтуӈ ватамтуӈ мэӈа”. Ӈукадёмутоӈ каԓиташь, ты” падеԓьч выӈкна мансԓаӈа”. Выӈкай дилмтуӈ ԓэтԓымпи”, деты дилант тасԓёта” шеԓу” хомана тохоԓаӈа”. Ӈаԓтана” ӈашки” ӈамэхэԓт выӈкай ӈайватам ни’ дехеԓа”. Ԓакхай по”хоты нешаӈи” каԓьтуӈ дилмтоӈ хомана вивинтоԓкадя неԓьняӈ минԓеӈатуӈ”. Каԓтыхина” диԓина” шанат предприятихина”, учрежденихина” ԓуши” мансдяхана” мансԓаӈа”. Мансԓамантуӈ камна куԓкаԓи” мероприятии” шеԓташту”, шанат конкурсхана”, форумхана” мянаԓмантуӈ мэты” дятэԓьчту”. Диԓишатуӈ каԓтыхинатоӈ ӈашки” нешаӈи” молодёжный՚ советхана” мэшту”, таняна нетуӈ нятапёши” куԓкаԓи ӈайвачи” шеԓташту”. Пу”тахана хомана школамтуӈ хитаԓамахатоӈ нешади” ӈашкяэ” шанат, вихинтуӈ камуԓта” мансдяӈ дет тохоԓко кяшту”. Четаӈ университетхана, колледжхана, техникумхана тохоԓкота” ӈука”. Ӈамыԓи” каԓитуӈ тасԓашь димутатуӈ ватантуӈ, шеԓтуӈ тадяӈяп՚, нешади” дет тонԓюта управленин кяшту”, таняна мансԓанна” нетуӈ шичитуӈ нятамаӈ мэты”. Нешади” дет ӈайта «Ямал-потомкам!» нимича ассоциацихина мансԓанна” ӈупчики няӈтуӈ тота” нешаде” няташтутуӈ. Четаӈ праздникхана шаӈкмян тэмс нешаӈки” маман хаӈама”: хомана диԓиӈата”, нинюта канэԓ, хома шоньшахана нета՚ няӈата”.  Лариса Айваседо патмы, шат՚ миԓ” Лариса Айваседо таттамы 👏🏻"
https://vk.com/wall-147614552_3386,"Маняˮ яляваˮ🌺🌼🦌🌞👇🏻🙏🏻 Пилюˮ иры’ хасаваюдимдей яляхана я’ сяр’ ниня иленаˮ тянё тэнзˮ ненэцяˮ хэбидя ялямдо’ ядабтамбаӈгуˮ. Тикамдо’ 1994 похона ӈарка пэвдей иры’ 23 яляхана ООН Ассамблеяхана ӈадимдедонзь.  Тодо яхана иленаˮ тянё тэнзˮ иламдо’, тэнзамдо’ лэтравандо’ еˮэмня ӈадимдевы хэбидя яля. 70 я’ ёкана - 370 миллион тянё тэнз ненэцяˮ илеˮ, хусувэндо’ харта вадада, невхы паӈгодо’ таняˮ, тамна’ тяха’ минревандо ‘еˮэмня сертавэдо’. Тикы яля’ тарця ненэцие тензебтембава’, ӈамгэ тоˮолха тоенана серото’ танява’, таслава’ няю’ ялямдо’ мэˮӈадо’. Россияхананаˮ пилюˮ иры’ 9 яляхана фестивальˮ, конкурсˮ, конгрессˮ мэцетыˮ. Тюку по’ Ямалхананаˮ Общественной палатаваˮ ӈобтикы тасалковам’ сертаванзь пэрӈа. Хареˮ манзаранаˮ ӈэрм’ ненэциеˮ иламдо’ нерня’ тидхалембавандо’ еˮэмня ӈамгэ’ тоˮолха серо минревамдо’ вадетаˮ. Россияхананаˮ 190 тянё тэнзˮ илеˮ. Поӈганандо’ 47 тэнзˮ - ӈэрм’ терˮ. Пыдо’ тамна невхы иринато’ ила’ саирм’ нёдаˮ. Ея’ мякана, ярангахана, юртахана илеˮ. Невхы иламдо’ сахарамбиˮ."
https://vk.com/wall-147614552_3379,"Яв’ сармик’’ хоба' мэядир’’👍🏻✍🏻👇🏻  Невхы илаӈгана ненэй ненэця’’, яво’’ ня’’амна мюсярмандо’ сер’’, хуркари яв’ сармикавна ханевы’’. Тикыто’’ хобахат, тамна ты’’ хоб’’ хавна, ӈани’ ӈамгэхэв сэдыбавы’’. Нинэвавна няк’’, ӈарти’’ хобахат пиби сэдыбасетавы’’. Та’, нара’ няна тобар’’ ейӈэ тикыдо’ ёраць мэ’’мыдо’. Тарць хавна яв’ сармик’’ хобахат тамна сарёна мэта панэдадо’ сэдыбасетавы’’. Хурина ямӈгана илена сармик’ хоба’ няра ты’ хоба’ нярахад саць няӈос’’ нив’. Невхы илаӈгана ӈэрм я’ няна ӈамгэхэрт’ луцахат теда’ тэмтабада парасин’’ намдхартадо’ яӈговы ӈэ’’ нив’. Сававна мюмде’’мяхад не’’ яво’’ сармик’’ хобахат хасевто’, нютю’ пимяд, соокад сэдыбавы’’. Ханена ненэць’ хадавэда няканда, ӈартинда хобам’ минханда тикарихина хабартада, тадтикад хархана юриндада. Юртя ютерокоӈэ матортада, тивамда, палӈыркая, нянко’ мю’ сюртада. Хобамда ӈули’’ сававна тикарихина юретада, ӈамгэрт’ ӈамза, нензо тикана ни хаёд’’. Тарем’ мэ’’махаданда хобамда, ӈобт’ манкая, иняна сярокая, мандалюйӈэ хананда мю’ хураӈгуда. Мят’ тэвра’’махаданда минханда, сидя хэвхаданда ӈамгэвахана ютлахая, хан’ лата’ ни’ лехэбцё’ тёнтада. Ӈамгэ’ пират’ пывхана тырана’’махаданда, ӈани’ сян яля’ таняна тыранаванда е’’эмня, тикамда мят’ тюлехэя, ӈу’ тяха’ ӈыдаӈгуда. Тарем’ тырабтавы хобам’ надорць тебванда нерня’ не чай’ вэбахана ябтараӈгуда, сомбовна ябта’’махаданда, напа пяӈгуда. Ты’ хобадарев’ ӈобтарем’ ядалабцяӈгана напада, ӈопой тикы’ нерцюна нярада ту’ сибяхана пыдабтамбада. Та¬рем’ мэ’’махад юртя сававна хасаӈга. Нябимдей яляхана мале’’ не хобамда мэядамба ӈарханда ёльцеӈгуда. Тадтикад, ӈамгэ’ мянувна няранда ту’ явоход тырава’ е’’эмня, ӈу’ тяхана ӈоб’’ яля’ ӈыдёда. Тарем’ мэядавы яв’ сармик’ хоба ӈули’’ нюлкаӈэ ханда, сэдыбаб’’ ӈудана нюлак ӈэӈгу. Сомбовна, пяныд’ сер’’ мюмдевы хобахат ненэй не’’ няк пиби, сарёна мэта пими, со’’ок сэдыбасетавы’’. Яв’ сармик’’ хобахат сэдвы ӈамгэ мер’’ воворта ни ӈа’’, сяни по’’ ямбан’ мэта’’, яв’ сармик’’ хобахат сэдвы ӈамгэ’’ ӈамгэхэрт’ икна подаӈгана ни ӈа’’.  Автор: Раиса Яптуӈэ’ падвы’’, сидянг пыда тадтавыда"
https://vk.com/wall-147614552_3378,"Мярёйхад сэдвы пимя👍🏻🤝🏻🙏🏻👇🏻 Невхы ненэця’’, луци’’ ӈэрм я’ няю’ тэвола пэва’ нерцюна, ӈайто’ ня’’амна мэтидо’ ӈавэдо’ мярёйрихид сэдвы ӈэсетавы’’: ет’ пимя’’ ӈэдакы’’, ӈацекы’’ та’ мэта паркакоця’’, не’’ мюй пимя’’, таӈгад’’. Невхы илаӈгана ӈацекы’ пимяд нядормы сую’ хобахат сыдыбасетавы’’. Ет’ ӈамгари пимя’ сэдыр’’, ӈамгэртавна нись яӈг’’, теда’ мэтина луца’ сэдвы пимя’ сэдылаха ӈэсетавы. Сюранда сюрхалмавна сюрхалё’’ сэдмахад мюмнянда мярёй еӈглюс иням’ - сюрадм’ паклеӈгу. Тальня’ луцахат тэмтабада тохокат сэдвы пимяхав’’ сюрдедо’ резинка’’ ӈэ’’ ни’’м’’. Ненэць’ пимямда сер’’махаданда, ӈавадата сидя хэвувна сармхалея, пимянда сюрад’ малха’ ӈобт’ сяраӈгухуюда. Сюранда малха’ сёзянда еркана пи’ ня’ ӈадя сярыхы’. Ненэць’ ӈанзимда хамдабаванда’ ёльцяӈгана сюранда сидя малм’ тэри ӈамгэ’ мянувна екаӈгухуюда. Пива’ мюмня сававна нялэрмандо’ е’’эмня пимя’ сабкада ӈыльняю’ ябталюй. Пимя’ тамна пинямна ӈани ӈоб’’ яӈга сюрта танява. Тикахад сидя юснаха’ сэлыхы’, таняд пива’ тем’’ сяры’’. Не’ пимяхана тамна сяд’ няды хэвхаданда лабцёйвана парквы мярёй сэлмы - пялся. Пялся’ тюуй сидя хэвхананда иняха сэлыхы’, ёӈг’ тяха’ сярыбадаха’. Нюмдя ӈавламбванда’ ёльцяӈгана пялсянда иня¬ха’ ёӈганда тяхана таминда сярыхы’. Ӈацекэнда ӈамява’ ёльцяӈгана не тэри тайку’ пялсянда хэвм’ наволтада. Ненэця’ ӈаям’ нивандо’ тадабавандо’ е’’эмня, пимя’’ сэдоӈодо’ пи’ няю’ сядода’’. Мя-рёй пимям’ сертава, сэдва тэри нензел’’ вуни ӈа’’. Ӈадьбата невхы ненэця’’ ӈопой пимдо’ сяни по’’ мэцетавыдо’. Пимя саць мирета ӈамгэӈэ толёсетвы. Сянхана сэдвы ӈанэдёда пими тамна неблюйвана тадабасетывыдо’.  Раиса Яптунэ' падвы, Дудинка' тер"
https://vk.com/wall-147614552_3375,"Давайте погрузимся в ненецкие пословицы!  Индя ядан’ манзаям’ ниня сертабада минханда пэдаӈгу”. Человек, не любящий работу, быстро устаёт.  Ирым’ хаеркад нёр саву”ла. Не считай луну лучше солнца.  Иципой” ил’яӈгу. Без воды нет жизни.  И’ӈудота нем' нята хасава тэте рта. С умной женой мужчина будет богат.  И’ӈудота ненэць’ иланда харта сертаӈгуда. Умный человек свою жизнь сам устроит.  Фото 📸 [id254117851|Марина Яр]"
https://vk.com/wall-147614552_3373,"Илна’’ саир’’ 👍🏻🙏🏻👇🏻  Мярёйӈэ тянмы хоба 👇🏻 Я’ мидкад ненэй ненэця’’ ӈайто’ ня’’амна мэ’’мыдо’ - пимя’’ ӈэя’’, тадтикад таӈгад’’ пибидо’, мярёйӈэ тянмы ты’ хобахат сэдыбасетавыдо’. Не’ пимя’ сэдыр’’ хасава’ пимя’ сыдэркад ӈамгэ’ мянувна яӈга. Не’ пимя сяберта няна, мярёйхад паркхая, яӈга нянда сэлмы пялся таня. Тикаӈэ хурина, не’ тай’ паныта иды тодо ян ханап’’ ӈаянда, ӈамита тай’ нива ӈадиворма’ е’’эмня ховы ӈэ’’нив’, не’ пимя’ сэдыр’’ тарця. Невхы ненэця’’ пимя’’ няхар’’, тет ирыхандо’ тэввы су’’ляко’’ хобахат сэдыбада ӈэсетавы’’. Мярёйӈэ тянманда няблюй хобам’ хабро’’махад, сомбовна, ӈаябэй ӈэдаханда, ӈу’ тяхана сянхав яля’ тырабтамбада. Тиканда пуд’ пэ’ ед мюня’ ӈэда ит’ пядыбада. Сянхав’ яля’, ну’ ялэ’’ тебта нензэй ит’ пядыбахая, таняна ӈэда. Тарем’ тикана ӈэданда хоба’ тарта харта ӈэсонда мантылаӈгу. Таняд нэкло’’махад сян ёӈорэй ӈули’’ сада’ икна сомбовна халтамбада. Тарем’ халтамбадан’ тарта харта мантэӈгу. Хаёвы тареда пили’’ пуда’, тамна са’’нюй ӈэданда, ядалабцяӈгана варабада’’. Тадтикад, я’ ни’ лехебтахая, сидя сян яля’ тыранаӈгу. Тыра’’махаданда сидя няд халя’ тяркана, тикарихина пыебахая, едё’ евэйхана масарпада. Тадтикад ӈани’ ядалабцяӈгана наць тараӈгу. Я’ ниня тикы’ пуд ӈани’ тарабтамбада. Ӈамгэ’ мянувна хас’’махаданда тикарихина пыибада, тадтикад сянхав’ яля’ ӈу’ тяхана сямдарамбада. Пили’’ пуда’, тодо ян’ вэндованда е’’эмня ӈани’ напада. Тарем’ мюмдевы хобакоця ӈули’’ нюлкокоӈэ ханда, сянди яха’’ вэнаӈгаӈгу.  💪🏻✍🏻 Раиса Яптунэ падвы"
https://vk.com/wall-147614552_3372,"Таймырхана (Ензя’ няна) илена ненэй ненэця’ нява’’ Раиса Пехедомовна Яптуӈэ ненэй ненэциеˮ ила’ нямна падна. Пыда юн’’ ма’’ламбадаӈэ манзарась. Падвыда пыдара’’ ӈӈобтикы толэйда’’. Ӈока ӈамгэм’ намдаӈгудаˮ. Ваданда’ хэтыр’’, иланда’ саир’’ Ензя’ терхат миӈа.👍🏻👍🏻👇🏻🙏🏻 Суи👇🏻👇🏻 Сую’, тандая’ соявы су’’ляко’ хоба’ няра ӈули’’ нянзи’’, сянхана ӈаркавна нэкалма’ няд ӈадаӈгана. Ӈадьбата суикоця ӈeдарихина мэядамбада, нярада няӈотахав’ тамна есяда латака’’я хоба’ ядалабцяӈгана напада. Сую’ хоба мюмдева’ нерцюна ӈобтарем’, ха’’нюй икна пюваркая ябтарамбада. Ябтарамбава’ ёльцяӈгана сабе вэлкабтамба вэва, ӈаркавна санибтевы суи минханда ӈадода. Ябтёй’’ ӈэдаханда, нензода янабовна ныкалпахая, минха’ ӈударихина пыибада. Нензонда ха’’ам’’махад ӈобтарем’ юритембада, тадтикад сомбовна хасванда’ ёльцянд’ ӈани’ пыибада. Мэяда’’махад пад’ мюня’ сюраӈгу, тадтикад ӈацекы’ панэӈэ, харта саваӈэ пэрта.  Сидяӈг Р. Яптуӈэ’ тадтавы"
https://vk.com/wall-147614552_3368,Вадаваˮ тохоламбиваˮ  Жареная рыба - Талтавы халя Жареное мясо - Талтавы ӈамза Суп - Евэй Уха - Халя’ евэй Мясной суп - Ӈамза’ евэй Морошка - Мараӈга  Лахарё’ пелям’ тованда газетахана толаираˮ. Г.И. Вануйто’ падвэхэд – «Русско-ненецкий разговорникˮ Фото 📸 [id254117851|Марина Яр]
https://vk.com/wall-147614552_3366,"Рубрика: «Узнай друга!»  В прошлый раз мы узнали девочку с прекрасной улыбкой! Спасибо вам за ваши ответы! Сегодня у нас девушка, которая обращается с оленем с добротой и теплотой  Фото 📸 [id514611503|Хабэча Яунгад]"
https://vk.com/wall-147614552_3364,"Тай, вэра мэядир’’🙏🏻 👇🏻  Илева’ тяхад ты’ таё, вэри ненэй ненэця’’ пибито’ ӈылдаӈэ мэйдо’. Ӈопой тай хасава’, тадтикад ӈацекы’ пиби’’ ӈылдаӈэ мэта, нехэна ты’ тайм’ ӈылдо’’ма хэвы. Ты’ тайм’ ӈэвэйтянда лэхэд ха’’авра’’махад, сававна лехебтахая, сянхав яля’ ӈу’ тяхана тырабтамбада. Ханяӈэхэна, ӈока тай таняб’’, ӈобт’ тет’, мат’’ мянувна лабцёйӈэ сэлпада’’. Тадтикад ӈу’ тяхад тырабтамбада’’. Тыра’’махадандо’, чай’ вэбахана ябтарахая, пена’ ядалабцяӈгана напда’’. Нензомда нерде’ ха’’авра’’махад юритембада, тад¬тикад пи’ тяха’ ӈамгэвахана ниданда ютлахая, юритё тарем’ хаебада. Ӈани яляхана, юритата тасла насо’’махад, тадтикад ӈу’ тяха’ мэхэя, харта ти’ ни’ ӈыдахая, сэлабада. Сэла’’мамда мэ’’махад пили’’ пуда’ пенадарев’ сян ёӈорэй нярпой, ямб’ сер’’, нюлкакоӈэ хэванда’ ёльцянд’ напада. Тай’ хавна хасава’ пива вэрахана ӈылдамбада. Вэра’’ пенито’ ниня мэядамбада’’. Ханяӈы не’’ вэри ӈаябэхэто’ пенахат маторкая, сянлад ӈобт’ сэлкая, лабцёйӈэ тырабтамбидо’. На’’ма’ нерцюна’ халя’ тяркана, халя’ евэйхана масаркая вэра’’ ӈоб’’ яля’ ябтарамбада’’. Тадтикад сомбовна халэ’’ тяро’’ парсо’’махад не минханда надорць теберӈа. Пили’’ пуда’ вэра мэятабцяӈгана мэядамбада. Тарем’ мюмдебадан’ вэра’’, тай’ вэндурӈа’’, нюлкакоӈэ ханӈа’’. Мэядавы вэрахат, сидя хэвдо’ пена’ пеляхана нядахая, пива’’ ӈылдо’ сэдыби’’. Вэра’ ӈылад тикарихина тай’ тотрев’ нялеӈгана ни ӈа’’, пон’ тарта пере. Сидяӈг Р. Яптуӈэ’ тадтавы , пыда падвэда👍🏻🤝🏻👍🏻👍🏻"
https://vk.com/wall-147614552_3358,"Таймырхана (Ензя’ няна) илена ненэй ненэця’ нява’’ Раиса Пехедомовна Яптуӈэ ненэй ненэциеˮ ила’ нямна падна. Пыда юн’’ ма’’ламбадаӈэ манзарась. Падвыда пыдара’’ ӈӈобтикы толэйда’’. Ӈока ӈамгэм’ намдаӈгудаˮ. Ваданда’ хэтыр’’, иланда’ саир’’ Ензя’ терхат миӈа.🤝🏻👇🏻  Пени мэядамбава, напава🙏🏻👍🏻👇🏻 Ты’ пенахат илева’ тяхад ненэй не’’ ӈоб, пиби’’ сэдыби’’. Пена’ ӈобтарем’ хобадарев’ напада, мэядамбада, мюмдебада. Лэнда нид ха’’авравы пенам’ нензумбада, тадтикад няданда перена ӈамзанда’ пеля’’ хархана варабада’’. Тадтикад ӈаябэхэндо’ сид’’лад, тет’’лад, тарето’ мюня’ ӈэсь, падӈэ ӈобт’ сэлпада’’. Тарем’ сэлмы’’ тырабтамба ти’ ни’ ӈыдабада’’. Ханяӈэхэна тамна мат’’лад лабтёйӈэ сэлкая, ӈаябэй пена’’ ӈу’ тяхана тырабтамбада’’. Тарем’ сэлмы си’’ив яля’ тыранана’’. Нарма’ няна пихина хано’’ ниня’ пывхана ӈобтарем’ тыраб¬тамбада’’. Сававна тыравы, наманзь таславым’ чай’ вэбахана ябтарамбада’’, пихиня’ нярито’ ябтёй ян’ сядоць ябтарамбада’’. Ябтанана пени’’ вардо’ талбэйӈэ нива хаёва’ е’’эмня, нимняндо’ ӈамгэвахана ютламбада’’. Ябтёй пени тикарихина минха’ напада’’. Пена’ мэядир’’, хоба’ мэядир’’ то’’олха. Пили’’ нерде’ нензода ха’’аврамбада, тадтикад юритата миӈа, сэламада. Тарем’ насо’’махад, пили’’ пуда’ сянди ян’ вэнкая, нярпой, тадтикад ямбаданда сер’’ мэятабцяӈгана пэрта. Мэятабця невхы ненэця’’ луцахат хомбасетавы’’, нохо’, тёня’ хобавна, хар¬та неблюйвана тадабавыдо’. Мэятабцям’ иняхад ӈун’ сярхая, няби маламда ян’ палкая, пенида’’ не тарем’ мэядаӈгуда. Маядабцяӈгана мэядавы пена сяни ян’ харта вэнаӈга. Тарем’ сававна мэядавы, намы пена’’ сэдыбава то’’олхари’’. Мэяда’’махад тамна пурад’ тухуна ти ниня’ сямдарамбада. Сямдаравы пена хурина пива ӈылдаӈэ мэта. Пена’’ таславы сэдора мэта ядко’ ниня напада. Тарця яд надорцяӈгад ӈамгэ’ пирувна хэм’, тыя. Пенам’ напада не ӈамдёрця’ ниня ӈамдё’’ манзара. Яданда тю’’уй мал пулыхыданда пере, няби малда яхад пакалмы. Пена’ ядалабць’ хоб’’ напа мэтахат ӈамгэ’ мянувна есьдо’ тыямбой’’, ямбарка’’, сидя няд силмы’’. Ӈобтарем’ еся яӈго’ ӈынхад сертабада’’.  Сидяӈг Р. Яптуӈэ’ тадтавы"
https://vk.com/wall-147614552_3352,"Пилюˮ иры 👇🏻🦟🐝🐝 Пилюˮ иры ненэй ненэцяӈгана ӈахана сэван’ ӈадимясь. Тадри’ хаермаˮ пэвсюмя’ няна сэяӈгаӈгу. Пинаˮ пэваӈгуˮ, неняӈгˮ пи’ сеӈгалаӈгудˮ, тянюмбато’ ӈодˮ тынаˮ падеˮэ ниˮ хасертˮ. Пилюˮ тилаӈгудˮ. 🐝🐝 Ненэй ненэцяӈгана мэтаваˮ ирываˮ ӈадьбято’ пилюˮ ирыӈэ вадеˮӈадо’. Пилюˮ неняӈгахаˮ тасла ӈокадм’ мэтаˮ ӈамгэˮ. Ты’ паддева’ ёльцяӈгана ӈока пилём’ хадаˮмахад сэван’ манэць тынаˮ хасерцетыдˮ. Ядембада хаерˮ нум’ - пилёˮ паӈо. Выӈгана иленаˮ ненэцяˮ хаер’ яляхана тыдо’ тарабтамба пилю хадаба варемдо’ мэцетыˮ. Мэˮмандаваˮ ирываˮ мянувнанда саӈа. Ӈопой талм’ нумгана тыˮ пэдёдамдо’ нэкалпаӈгуˮ. Ӈармы ненэцяˮ манзетыˮ: «Пилю мят’ тюбˮ ханзумда». Ненэсяриˮ ханяӈэхэна ханзоӈэ хэсеты. Тарця нумгана тынаˮ сававна хадырӈаˮ. Ненэцяˮ ӈодˮ ӈамгэ манзаито’ танябˮ, та’ ёльцяӈгана пэръядо’. Ӈодьˮ хаер’ сэв ӈадимбˮ тыˮ харто’ ихиндо’ ӈобт’ маˮлёсетыˮ. Тона тыˮ манэкавабˮ мякана мэнаˮ ӈацекэцяˮ минхандо’ хоб, пякоци няˮамхая пин’ хэсетыˮ. Нум’ мин’ няюна ӈамдё пилюдамдо’ хадабасетыˮ. Помнандо’ пирдырцетыˮ, пилю хадаˮмахадандо’ тыˮ хасерцетыдˮ. Тев’ ёльцяӈгана ты пэртинаˮ сирёˮ ярэй ян’ ӈэсурцетыˮ. Тарем’ яра яхана табˮ пилюˮ сэвˮ сивна ханӈа. Тикана сэбинена ӈылекаˮ саць тирць нидо’ пиратˮ. Мэта ирыхынанаˮ пилюриˮ ӈока ниˮ ӈэсетуˮ. Юмбарадˮ нимня мараӈгаˮ, ӈодяˮ ӈадибелаӈгудˮ. Ӈацекыˮ малкурць варемдо’ мэˮлаӈгудˮ. Ты пэртяˮ волтамбада тудакоˮ ӈани’ вадёдаˮ. Ӈока ӈэбˮнандо’ тыˮ нявотарцетыˮ, сававна ниˮ хадыртˮ. Пилюˮ иры’ пудана яляˮ пиркана школахана тохолкуртаˮ пихи’ сенахаˮ инзелелсетыдˮ. Пыдо’ нылана ирыто’ толавы ялядо’ хаёсетыˮ. Малкурта тиртя ӈаноˮ тилсетыдˮ. Ӈацекыˮ сейдо’ няркомбасетыˮ. Ханяӈы ярсавэй ханласетыдо’. Вэба’ ирыхына несэй иландо’ пэӈгу. Таӈы ялэдо’ мадаˮмахадандо’ ненэцяˮ пэдёдамдо’ нэкалтаˮ."
https://vk.com/wall-147614552_3349,"Хотелось написать ""эстетика лебедя"", но с этой прекрасной птицей даже не стоит лишний раз писать ""эстетика"" , так как и так все очевидно!  Фото 📸 [id254117851|Марина Яр]"
https://vk.com/wall-147614552_3344,"Давайте насладимся ненецкой мудростью 🤩  Едэй хыдя’ мюд’ ӈамы и” ӈавыдота’ то”лаха. Вода, выпитая из новой посуды, кажется вкусной.  Едясипой” илена ненэця’ сенз ӈэвада сякнанда ӈоб’ ӈади. Здорового человека по лицу определяют.  Едясипой” илева – илам’ майбтамби. Радость в жизни - без болезней жить.  Илам’ ненэся хамзба’нанд ялэд тэри нёд ӈэдарамбю”. Если стремишься к жизни, время не упускай.  Индата пирта - харта иле пир”ӈада. Самостоятельный человек – проживёт и сам.  Фото 📸 [id254117851|Марина Яр]"
https://vk.com/wall-147614552_3340,"Тёняӈы нинаˮ ил’ 🤝🏻 Выӈгана тохолкуˮ🙍‍♂🙍‍♀ Маняˮ яхананаˮ пудана сян’ поˮ ямбан’ Канин хойхана мюсерта ӈацекыˮ еˮэмня та’ садик’ манзарасеты. 👏🏻👇🏻👇🏻 Теда’ пилюˮ ирыхына хареˮ мяканандо’ мюсерта ненэцие нюˮ небянато’, нисянато’ ядхана тохолкодаˮ. «Канин» нюбета община ӈэсыхына юдмян ӈацекыˮ садикан’ ядэртаˮ. Тикан’ сидя ӈэсы ӈацекыˮ ӈобт маˮламбаӈгуˮ. Тохокобˮнандо’ луца вадавна лахана, падтаӈгодаˮ, падна, сёбар сянакубцадо’ ӈани’ нидо юрыбаӈгуˮ. Хуркариˮ мэкад сянакубцˮ мэˮманзь тасламбиˮ. Выӈгана ӈацекыˮ Несь хархад товэхэ’ тохоламбаӈгуди’. Техе яхананди’ ӈацекэхэна манзара теневаӈаха’. Пыди’ ӈэсыхына мюсертаˮӈаха’, тарана ӈавэди нянанди’ ядэлаӈгуди’. Тарем’ ӈацекыˮ тохоламбавандо’ еˮэмня округнаˮ ервˮ, мирдаӈгурта ненэцяӈгана договорм’ сертавыць. Тикы падарˮмана пыда ӈацекы тохоламбадиˮ ӈэдалёлтамбаванда хавна тарана падтаӈгось’, книжкаˮ, сянакоˮ харта тэмдабата тараӈгу. Яхананаˮ мюсерта школыˮ нямна ӈэда проектамдо’ етя таславы программам’ нядмяць минредо’. Тюку по’ тарем’ ӈацекыˮ тохоламбава’ няю’ 621 ёнарˮ есям’ ӈадимдевыˮ. Округхананаˮ мюсерта садикнаˮ «Ты яля» хэбидя яляхана манзаралтыˮ. Харта’ ӈодˮ мюсерта школынаˮ яхананаˮ 2016 поход манзараˮ.  Ю. Талеева’ падвы"
https://vk.com/wall-147614552_3332,"Тёняӈы нинаˮ ил’ 🤝🏻  Ӈобкана книгаˮ сертабиваˮ 👏🏻👇🏻 Таймыр’ терˮ организацияˮ, «Норникель» компания’ грант есяˮ нядмяць, падвы грантдо’ сертаба пяˮ. Тикыдо’ ет ӈамгэ няˮамна ӈаˮ. Ӈэрм’ терˮ ненэця культура’, паднава’, илам’ савумдабава нямна нярканавыˮ. Тикы есяˮ нядмяць хуркари ӈавэ сертабаӈгуˮ, манзаяхандо’ таранадамдо’ тэмда пиртаˮ. 🙏🏻👇🏻👇🏻 Теда’ ӈобˮ грантм’ сертаба пявэваˮ- «Культурный код народов Таймыра» нюбеˮӈа. Тикамдо’ ӈацекыˮ тохолкова еˮэмня падвы, тохолко’ книга падыбава няю’ тидхалевэдо’. Хусувэй по’ районваˮ тарем’ толаӈго книгыˮ сертабава еˮэмня есяˮ ӈадимдемби, тиканда ирмня’ издательствахад тамна тэмдаби. Есяханандо’ ӈока книгаˮ падаба, тэмдамба ни тэврюˮ. Ӈадьбята тарця проектм’ сертавыць, грант’ нядмяць ӈаниˮ падыбаӈгуˮ. Тюку по’ мале нябимдей книгадо’ ӈадимда, ӈэрм’ ненэця невхы илеˮми нямна ӈэӈгу. Хэвы похона нюртей падвэмдо’ мале няˮмаваць, Таймырхана иленаˮ ӈэрм’ терˮ ненэця культура’ нямна ӈа. Школахана тохолкода ӈацекыˮ маняˮ невхы илмаˮ тохоламбидо’. Ӈадьбята тарця тохолко’ книга маняˮ яхананаˮ саць тараˮ. Теда’ паднанинаˮ манзаямдо’ мале сертабидо’, варемдо’ мэӈаˮ. Проект’ мюня ӈацекыˮ еˮэмня падвы конкурс’ таня, «Мы-соавторы!» нюбета. Конкурс сидя номинациям’ минре - «Лучшая иллюстрация» няби «Лучший ребус» ӈэӈгуху’. Тикы конкурс тарця иӈудм’ тэвода, ӈадиˮманда книгандо’ мю’ ӈацекыˮ падтаˮмиˮ, кроссвордˮ, ребусˮ, сканвордˮ паклеӈгуˮ. Няхатато’ сававна сертавы манзаидо’ ӈарка нито падвыˮ книга’ терӈэ хандаˮ. Падтаˮмидо’ лаханакоход переӈгуˮ. Конкурс’ падарˮ теда’ мале падвэдо’. Школан’ хэвандо’ ёльцяӈгана конкурсамдо’ сертаба пяӈгудо’. Грант’ нямна ӈэда манзаиˮ метод’ центр, няби няби «Краснорская Арктика» Фонд минреӈгуди’.  👏🏻👏🏻👏🏻Е.Ямкина’ падвы"
https://vk.com/wall-147614552_3329,Найдите безбилетника ))  Фото 📸 [id254117851|Марина Яр]
https://vk.com/wall-147614552_3327,"Ненэй ненэця”, ӈани ӈоб” газетам’ сертаваць!  Мы сверстали новый номер газеты, вот несколько статей, которые вы можете прочитать 🤩"
https://vk.com/wall-147614552_3326,Эстетика тундровых собак 🐕🐻  Фото 📸 [id254117851|Марина Яр]
https://vk.com/wall-147614552_3325,"Вадаваˮ тохоламбиваˮ 🤩 Учим новые слова! 😍  1) Ӈаворман’ харван? Хочешь поесть?  2) Толь’ нина хыдяˮ ӈамдыˮ - на столе стоят чашки тет хыдя- четыре чашки матˮ хыдя- шесть чашек  3) Небя сяй’ ед’ мюд ядембада идм’ хамдаби (вабтаби) - Мама наливает горячую воду из чайника  4) Мань сяян’ харвадм’- Я хочу пить чай  5) Мань мэн’ харвадм’- Я хочу есть  6) Ӈамдадˮ, сяйдар ӈавˮ- Садись, пей чай  7) Хурка сяйм’ харвабтан?- Какой чай любишь?  8) Паль сяйм’?- Покрепче?  9) Ӈарка вада, сяй ӈулиˮ ӈавута сава- Спасибо, чай был очень вкусный"
https://vk.com/wall-147614552_3323,«Няръяна Ӈэрм» газетава” вадам’ ӈэдарамби Вам пришло сообщение от газеты «Няръяна Ӈэрм»
https://vk.com/wall-147614552_3320,"Рубрика: ""Узнай друга!"" снова в деле 🙍‍♀🙍‍♂  После выхода прошлого поста этой рубрики мы познакомились с Анатолием Климовым. Сегодня у нас девочка, чье настроение так и хочется иметь в этот рабочий день 💫💫, и брат с сестрой, чья серьезность настраивает нас на рабочий строй и дисциплину  Фото 📸 [id514611503|Хабэча Яунгад]"
https://vk.com/wall-147614552_3318,"Тёняӈы нинаˮ падна✍🏻🗞👇🏻  журналистˮ мядоˮӈаць 👇🏻 Таймыран’ журналистха’ турӈаханзь. Тикы’ - Владимир Соловьев, журналист Союз ӈарка ерваӈэ тарана, няби - Дмитрий Голованов Красноярской крайхананаˮ юн минрениˮ сероˮ тидхалембада. Районнаˮ серо’ лакри минрена ерванаˮ Галина Гаврилова ня тарана ӈавэˮ вадеˮӈаць, тасламбиць.  Теда’ Дудинкахана журналистнаˮ ёльце тянё, таняна манзаранаˮ маӈгˮ. Ӈэрм’ терˮ тэнз ненэцяӈгат журналист ӈобтикы ӈулиˮ яӈгу. ВГТРК филиалм’ Дудинкахана талвандо’ пуд’, Таймырнаˮ телевидения манзара пэяць. Тикы Норильскхана ӈэда «Северный город» медиакомпанияхад проектда паӈгады. Программадо’ варӈэ’ ирыхына манзара пэяць. Галина Гаврилова вадавна, ӈэрм’ терˮ, журналист’ манзаян’ тохоламба тараˮ. Ӈоб’ паднавамдо’ (тохолковамдо’) ёльцеˮмяндо’ пуд’ мякандо’ пуня’ туръиць. Тикы еˮэмня таславы программам’ серта тараˮ. Районваˮ тарця манзаям’ «журналист Союзм’» нядмяць минреван’ харвада. Ӈани’ вадеˮмэдо, Норильской индустриальной институтхана, журналистӈэ тохолкудиˮ программам’ нэван’ харваˮ. Владимир Соловьев маˮнисяв, тарця тарана манзаян’ тохоламба тараˮ, ӈани яхана журналистӈэ манзаранаˮ ӈобтикы тянёˮ. Тикы еˮэмня программаˮ падыба сероˮӈа, ӈобкана тоенана серонаˮ таславана няю’ форум’ серта сава. Мале танякуй похона ӈарка тасалковам’ сертабавыць, пуна’ мале ӈока сава ӈавэˮ ӈадимдевыць. Вадавнанда тарця форум’ Таймырхана серта сава ӈэӈгусь.  Елена Ямкина’ падвы"
https://vk.com/wall-147614552_3309,"Признавайтесь, захотелось получить такие сообщения..."
https://vk.com/wall-147614552_3305,"(Лесной диалект ненецкого языка)👇🏻👍🏻👍🏻🤝🏻  Каԓи” патԓу” пытыпи” Ӈуп диԓи кыди. Выӈкна диԓина” неша”, капи”, вахандя” тат товнта похона ӈамсутатуӈ детхятуӈ каԓятатуӈ катаман хапнантоӈ - пуӈ неԓьня заявлении՚ патаԓ патны, шаӈок каԓям каташататуӈ квотатуӈ тышиняӈат ня՚амантуӈ мэты”. Таԓьча патаԓ округханана ӈайта агропромышленный комплекс՚ дет тонԓюта департаментан ӈайтапташь таԓа. Патмы заявленим՚ почтамна, «Госуслуги» порталмана ӈайтаптамаӈ камна, Пюԓ дяханана ӈайта нешади” дет тонԓюта управленин мимата хома, каԓтыхина” ӈайта” администрацихии”. Общинахана, совхозхана мансԓашь катапёта” каԓя” чики предприятитуӈ дет тонԓюта” квоты” патаԓмана нямаԓпёчитуӈ. Каԓьтуӈ катапёчитуӈ каԓитуӈ квотат Хаԓяӈкаԓтыхит мимантуӈ мэты наӈича патаԓ паташ таԓа. Таԓям четаӈ управленихина мансԓанна” нена” выӈкна диԓина” нешаӈки” таньдеэмня пон мунушту”. Таньше квоты” каԓитамаӈ мэт мичиԓпёма – пу”тахана шеԓтапёта шеԓ. Тышиняӈи Минсельхоз России таԓям тасԓамы. Четаӈ манԓе куки” неша”, капи”, вахандя” каԓям катамаӈ дет ӈайта патаԓ патӈаш”. Кимя” таԓьчам тамна ни՚ша шеԓта”, чике” каԓи” дет тонԓюта” патԓотоӈ татнявта диԓихина манԓе дёԓьчиматуӈ таԓа”. Управленихина мансԓанна” нена” кынсуманяна первый сентябрьхана нешаӈкат ӈомтамайтуӈ заявкетоӈ ӈопт мэхэдя Хаԓяӈкаԓтан агропромышленный комлекс няӈ тонԓюта департаментан ӈайтаптандятуӈ. Татнявта похона кимя патаԓ патса манԓе квотата ня՚амны.  Лариса Айваседо патмы. Шат՚ миԓ” Андрей Пяк таттамы"
https://vk.com/wall-147614552_3300,"Время для создания новых нейронных связей- давайте учить слова! ⠀ ӈэсы — стойбище ӈэсыва"" — наше стойбище нюдя ӈэсы — маленькое стойбище сырэй ӈэсы — зимнее стойбище нарэй ӈэсы — летнее стойбище ӈэрёй ӈэсы — стойбище осенью ӈопой мяд' ӈэсы — стойбище одного чума сидя мяд' ӈэсы — стойбище двух чумов тет мяд' ӈэсы — стойбище четырех чумов ӈарка ӈэсы — большое стойбище  Фото 📸 Х. Х. Яунгад"
https://vk.com/wall-147614552_3295,"Тёняӈы нинаˮ ил’ 🤝🏻 Няръяна Маркад товы юн✍🏻 Няръяна маркана аграрно-экономической техникумхана няхарˮ по’ ямбан’ округнаˮ ӈэсыхыт товыˮ ӈацембой хасаваˮ тоходанаць. Пыдо’– оленевод-механизаторӈэ тохолкуць👨‍🦲 – Няхарˮ по Ненэциеˮ техникумхана тоходанадамзь. Поˮ ваераˮ, теда’ мале дипломсавэйдм’, - тарця вадиˮ Денис Талеев хэтась. Денис сававна тоходанась, няръяна дипломамда’ няˮамуванзь нертейӈэ тарпыць. - Мань нисяв’ тыбэртя, - вадамда Денис нерня’ минреда,- ӈадьбянда нянани тохолкова’ нензелась. Маняˮ ветеринария, санитария, зоогигиена ӈавэˮ тохоламбиваць. Тикахад тыˮ нямна ӈэда манзаиˮ нянаˮ толабиць. Тарцяхана ӈока ӈамгэм’ тенева тара. Тамна тоходанаванаˮ поӈгана мерета хано мэць сиднаˮ тохолаць. Тэри’ тарем’ хэтась мань хайнана – машинам’ мэць мале тоходанадамзь, теда’ трэкол’ мэць права няˮмадамзь. Ӈаном’ мэць тоходанадамзь, валакада аттестацияв’ ӈэӈгу - Денис Талеев лаханаванда’ пуданахана мась. Тамна ӈопой хасавако Евгений Апицын, паӈгудаˮ тыбэртяхат пере, пыда тоходанаванзь Холгов’ ӈоход товысь. - Мань мале сидя дипломув’. Ты лекараӈэ тоходанадамзь, теда’ тыбэртя-механизатор’ диплом’ няˮамадм’, - инда’ вато’ ӈэсь ӈацембой хасава лахана. Пыда тыбэртяӈэ манзараван’ харва. – Практикав’ Холговхана мэˮӈавась. Хойхана мэдамзь, тыˮ маниедамзь, ӈэдалёрӈадамзь, выӈгана манзаранаˮ нинˮ нядабидамзь. Савась. Ӈадьбянанда хойхана илеван’ харвадм’, - Евгений Апицын мась. Нельмин’ Саляханда Денис Соболев’ дипломсавэй тэваӈгу. Тоходанаванда’ мальӈгана пыда таняна практикамда мэˮӈась. Хойхана манзаранаˮ тыбэртяˮ нидаˮ нядабись. - Маняˮ техникумваˮ нердена янорэй тыбэртя-механизаторˮ группахана ӈацембой хибяриˮ тохоламбиць, - Ненэциеˮ техникум’ ерванэ тарана Оксана Данилова лахана. – Маняˮ хамедамбиваˮ, тарця манзарана яхананаˮ тараˮ, тохолкован’ харванаˮ ӈока, таняˮ. 2017 похона лицензиям’ ваертаваць, тикахад мале 2018 похона тоходанаван’ харваниˮ техникуман’ тэвраваць. Нябимдей курсхана студентанаˮ ня’ Таймыран’ ӈэдалёрӈаваць, Ӈrctic’kill’ чемпионат таняна миˮӈась, маняˮ тохолкудинаˮ ӈамгэм’ теневавамдо’ манэˮлабтамбиць. Тамна студентанаˮ тоходанавандо’ ямбан’ ненэцяˮ вадамдо’ тохоламбиць, нямдахад, пяхад манзаиˮ мимба тоходанаць, тикы поӈгана хуркариˮ мэкад мероприятияхана яˮавласетыˮ. Техникумханандо’ минреванда манзаиˮ няˮамна ервотандо’ вадавна, тованда тохолкова похона тыбэртя-механизаторˮ ниˮ тохолабаӈгуˮ. - Тарця серˮ нямна маняˮ округнаˮ ервотаˮ ня’ тасалкуваць: тад’ нерня’ тарця манзаранаˮ таралпато’, техникумхана отделением’ ӈаниˮ нэӈгуваˮ, - Оксана Данилова мась.  Юлия Талеева’ падвы [id348567063|Юлия Талеева]"
https://vk.com/wall-147614552_3290,"Рубрика: ""Узнай друга!"" 🙍‍♀🙍‍♂  Вчера мы запустили интересную рубрику ""Узнай друга!"", к сожалению, мы познакомились только с Софьей Тибичи из Тазовской тундры, которую узнали родственники, рассказавшие нам ее жизненный путь. Однако весёлый охотник остался загадкой. Кто же этот таинственный мальчик, который несет гуся? Сегодня мы выкладываем двух ребят, один из них готовит поплавки для рыбалки, а второй в свои 4-5 лет уверенно держит аркан.  Так кто же наши герои? Расскажите о них :) Фото [id514611503|Хабэча Яунгад]"
https://vk.com/wall-147614552_3289,"эстетика ненецкой женщины 😍  Фото 📸 [id254117851|Марина Яр], [id514611503|Хабэча Яунгад]  Сеётэй не  Сеётэй не, вы’ тер не Сёда хайна Хой’ ядхад, хайхалмы яха’ Яха’ ендлаха. Не хынопата Сеӈгакодрев’ тайнанараха, Мэта сёховада Ид ензортана, лохортакораха. Сэдорабˮнанаˮ, Манзарабˮнанаˮ, Пилиˮ хыноӈаваˮ Ӈэрм’ яхананаˮ Выӈгы яна’ нинаˮ Илебядёӈаваˮ. Сёётэй не, вы’ тер не Вадамда мэӈада, Сёнда харахана Вы’ янда илм’ Хынабтамбаӈада. (Н. Салиндер)"
https://vk.com/wall-147614552_3285,"Дилант таԓана” ӈамыку” (Лесной диалект)  Выӈкай дилны ӈука ӈамы” таԓа”. Таԓям маня” Ямалханана выӈкна диԓина” нешаде” окружной программамна «Защита прав и законных интересов коренных малочисленных народов Севера» нимича нятапитуӈ. Окружной бюджетхат’ мимытуӈ вешахана” пу”тахана выӈкай дилант таԓана” ӈамыку” тэмташту”. Тайня чикитоӈ каԓитана” нешаӈк, тэхэна” мансԓаннаха”, пеншихина мэнаха” миштутуӈ. Пюԓ дяханана таԓьча мансдям нешади” дет тонԓюта управлении՚ минԓеӈата. Чуки похона выӈкна диԓина” нешади” ӈамыкоты” дю” миллионхат՚ ва՚та чет՚ дюԓ” вешахана” тэмтаны”. Недяӈк диԓихина манԓе деты” тэмтамайтуӈ ӈамыкутоӈ нешаӈк мичиԓпётдятуӈ. Непуӈ, чуки похона куптана ӈайта каԓтыхии” нешади” дет тасԓамы” ӈамыко” чиԓта канхана тэвԓаштутоньш. Каймы диԓиӈ хусыкана Каԓясамэн вертолётхана тухис”, шанат тэмс ной”, прашин”, топдями” таӈаш”. Чики нешаӈк мичиԓпёмытуӈ ӈамыкутоӈ непой мэхэтатуӈ кадюмы”. Кимя непуӈ таԓьчам ниша ня՚ам -чикехе” мичиԓпишь. Каԓясамыӈ няна диԓина” маньшту”, таньше нюча каԓтыхи” нешади” ня՚амванта ӈамыку” таматоӈ дёԓьше хома. Шан таӈкун дямна нешиӈ ни дятэԓт, Таԓканы нешаӈкна тэвнана ниӈа. Мя՚та чеԓ” ӈука ӈайта нешанты шаӈкмян ӈамы” таԓа”. Четаӈ дилант таԓана” ӈамэ” лапкахат тэмташи миԓиӈа”, таԓям выӈкна диԓина”, мансԓанна” нешаде” окружной՚ программамна нятапёштутуӈ. Чуки похона Пюԓ дяханана хампԓяӈк дёнаԓ ӈок мят’ чеԓ” ӈамыкотоӈ ня’амнаӈа”. Шаӈкмян ӈамыко’ шан՚ пуӈ мэмата срокта тадя. Прашиным шича пуӈ нешиӈ мэтӈата, няхамты похонанта ӈай заявленита патны, таԓьчатата мэманта мэты. Электрогенератор՚ хампԓянк пон тасԓамы, бензопила - чет’ пон. Ӈамыкотуӈ окружной՚ програмамна ня՚амванта” нешади” патԓо” - кимяӈ чуувна выӈкна диԓимам’, ӈамэхэна мансԓамам’, шан мята чеԓ” ӈаймям’, управленихина мансԓанна” пон несымана манэштутуӈ. Чуки пуӈ хусамаӈ неԓьня чупей выӈкна диԓини” мэт тэмтамайтуӈ ӈамыкутоӈ нешаӈки митдятуӈ.  Лариса Айваседо патмы. Шат՚ миԓ” Олег Сакач таттамыта."
https://vk.com/wall-147614552_3284,"Рубрика: ""Узнай друга!"" 🙍‍♀🙍‍♂  Великое дело фотоархив! 📸 Он таит в себе много лиц, событий, приятных моментов. Единожды заглянув, ты вспоминаешь ту удивительную атмосферу 💫, когда делал эти снимки. Время проходит, а они остаются в нашем архиве. Вот и сейчас в фотоальбоме Х. Яунгада накопилось множество лиц, которые возможно знакомы вам. Несомненно, особое место из них занимают дети, прекрасно запечатлеть их улыбки, открытия и приключения! Со временем, конечно, они вырастают, но этот момент, где они еще юны и любопытны, как никогда, остается в памяти.  Так кто же сейчас они? Может быть, среди вас найдутся те, кто знает их, кто поведают их судьбы? Чем же занят сегодня этот мальчик, счастливый после удачной охоты? Какие испытания прошла девочка, чья улыбка таит в себе мудрость не по годам?"
https://vk.com/wall-147614552_3282,"эстетика рыбака🌝🐟  Фото [id254117851|Марина Яр], [id514611503|Хабэча Яунгад]  Саля’ яв’ хамба Саля’ яв’ хамбаˮ Яв’ серхана Нуна луцарахаˮ. Саля’ яв’ хамбаˮ Пиртя’ сядоˮ ед’ Танаӈганарахаˮ. Еся’ ту’ ӈано Саля’ яв’ мюня Хамба лядпаӈгуˮ. Ӈарка яв’ мюня’ Сарё нумдо’ яӈгу, Мерця нумдо’ яӈгу. Саля’ яв’ хамбаˮ Пиртя сядо’ ед’ Хамбаˮ лабкадарӈаˮ. Саля’ яв’ мюня Еся’ ту’ ӈаноˮ Ӈаноˮ хатакарӈаˮ. Вэваконда тобˮ Ӈарка Саля’ яв’ Сянакода яӈгу. Хибяри ӈэбта, Сэхэн’ еремда, Нумд’ хынондаӈгу. Н. Салиндер падвы"
https://vk.com/wall-147614552_3279,"Мараӈгыˮӈаваˮ 🍒🍒 🍒 Ненэця саӈодо’ пэдара няю’ ӈэдарэйдо’. Таняна’ ӈодинаˮ ӈадимяˮ. Ӈэрм’ терӈэ мараӈгы нюракулаваˮ. Ед няˮамбадаˮ пэдари помна ханяримна ӈадиберӈаˮ. Мянаˮ терˮ, тёняӈы нянаˮ - Лариса Омдювна Окотэтто ня мараӈгыˮӈаваць. Мань ӈацекы ненэця’ ӈэсь малковам’ волтамбив, хэвувнанди’ тэри’ ядэрӈадамзь, тэри сырӈадамзь. 🍓🍓 Харта’ ӈодˮ тарем’ хамедамбабани выӈгана вадёвы ненэцяˮ ниберёˮ, неняӈгˮ ни пилюсˮ. Ӈадьбяти небяхаюни тэри мараӈгыць санарӈаханзь. Ӈодяˮ сававна вадёвыˮ, юмбарадˮ ний мале холкабэяць, тэри ныдпада ӈэвыць. Нити хэвнякумна ядэроˮмахаданди’, ӈамгэ пиркана ӈобт ӈани тэвываць. Нылана ӈамдˮмахаданди’ ӈаваради’ нэкалӈаханзь. Тикыхататиˮ хусувэй ӈаварˮ тэнзм’ сиˮив ютекавна хаебиваць. Лариса Омдювна маˮнисяв, хусувэй ӈамгэ ниня ӈадяда ервада таняˮ. Мараӈгына ӈодˮ ӈани тарцясавэй, тамна сававна ӈодяˮ ӈадявандо’ еˮэмня тарем’ сертабиваˮ. Харта’ ӈодˮ ӈобӈэ мараӈгыˮма вэваˮ, сяхари ӈодиˮманзь хэванда пармадамда пюˮ. Пэвсюмя’ няна мараӈгыць ӈани ни серосˮ. Выӈгана мараӈгам’ нердена хэˮ муноˮлова’ ёльцяӈгана хонрамбиˮ. Тюмя’ еся ни’ юрекоцям’ мэӈгуˮ, тикамдо’ ея’ пан ӈыламна пин ӈэдабтангудо’. Тарем’ нум иримдо’ хэнумдамбиˮ. Тидаркаӈэ хэˮмэхаданда мякана ятналынаць. Ӈарка няхаюни’ маˮнисяхам’ хуняна’ тюкон’ ӈани’ тутаваˮ. Пырдари’ ядалманди’ нерня хусувэди’ я’ ютерм’ нэкалӈась. Маˮнисяхам’, юмбам’ хаеба тара, тарем’ нибˮ серта хуняна’ тюкон’ тобˮнанд мараӈгыд ёходаˮ. Тарем’ ӈарка няхаюни’ няна ядэроˮмахадани,’ тарем’ таслав. Мараӈгыˮма тэри малковари ни ӈаˮ. Тикаваˮ ӈэрм’ терӈэ илнаˮ саирˮ, тэри’ яхад марпа вэваˮ, тиканд еˮэйӈэ ӈамгэхэвм’ мипат тараˮ. Тарця ӈавэна илаӈгы ненэцяӈэ юрыбабˮнаˮ ниˮ серосˮ."
https://vk.com/wall-147614552_3275,"Эстетика оленевода😍🤩 Фото [id254117851|Марина Яр] , [id514611503|Хабэча Яунгад]  Тет сямдоре  Тет сямдоре Таслахаяˮ Ӈобт’ подермыˮ. Няслахаяˮ Ӈобт’ садавыˮ. Тет сямдоре Ямбдо’ еӈадо’ Ӈобˮ мерарин Меравы тоˮолха. Тет сямдоре, Тет ӈэторе Харв хуромэдо’ Ӈэрм’ парондэй’ Парондэй’ пыя, Парондэй ваӈо’ Нидо’ тэрабюрˮ. Тет сямдоре Ӈэто’ самолад Ӈэрм’ хадӈэ Сюрна тоˮолха. Н. Салиндер падвы"
https://vk.com/wall-147614552_3273,"Няръяна Маркад падна✍🏻📩🗞👇🏻 Ӈэрм терӈэ паднававаˮ 1930 поˮ пиркана ӈадимясь. Ненэциеˮ литература ӈэвахана Николай Семёнович Вылка нусь. Тикы’ нянаˮ тюку по’ 110 помда ядабтамбиваˮ. Пыда ненэцяӈгат нерденаӈэ паднаниˮ Союз’ членӈэ мэвэдонзь. Округнаˮ толаӈгова хардахана маць, паднана ил’ нямна тянё ӈамгэм’ теневаˮ. Николай Вылка хурка ӈэвы, ӈобкарт’ сидяӈгада нивысь хаю, нянэй соˮяма яляхартамда хибяхарт ехэрадаˮ. 👇🏻✍🏻  Ӈопой ненадовна тененадо’, пыда Едэй Яхана соявысь. Илья Константинович Тыко-Вылка хасава нянда’ ню ӈэвысь. Ленинградхана ӈэрм’ тэнз ненэцяˮ институтхана тоходанавысь. Николай Вылка падрода ӈарка сайнорма’ поˮ мальӈгана юхувыць. Саюˮ ёльцяӈгана Москва маркана паднанаˮ архив’ бомбаˮ тахабтавэдонзь. Таняна лэтрамбавыˮ поӈгана Ленинград маркы ӈэрм’ терˮ ненэцяˮ институт’ архив’ паравысь. Николай Вылка манзаита хаюˮми’ теда’ научной библиотекахана лэтамбидо’. «На острове» нюбета, ӈэрм’ тэнз ненэциеˮ вадавна падвэмда сямянхат саваӈэ вадеˮӈадо’. Тикы’ рассказда та’ мальӈгана Гослитиздат’ няхарамдэй премиям’ няˮамвысь. Тамна «Марья» повестьда хаювысь. Николай Семёнович тиканда хавна стихотворенийˮ падабавысь. Ненэцие’ паднана Алексей Пичков еˮэмнянда тарця вадиˮ хэтавысь: - Ненэциеˮ поэзия’ соˮяма Николай Семёнович Вылкахад миӈа. Николай Семёнович илевы ӈэбˮнанда ӈарка скульпторӈэ, падтаӈгодаӈэ хантась. Тоходанаванда ёльцяӈгана тохолко няˮмыˮ нитаˮ падвы книгиˮ падтавысь. «На острове» 1936, 1938 похона ӈадимдевэмдо’, харта падтавыдась. Николай Семёнович Вылка Вайгач’ ӈохона 1942 по’ вэбаˮ ирий’ 30 толыркана яӈгумась, таняна сюры. Тарця мэкад ненэць’ яхананаˮ илевысь, пуданда хаювы манзаида округнаˮ музейхана лэтамбидо’.  Автор: Юлия Талеева’ падвы"
https://vk.com/wall-147614552_3272,"Ӈэрм’ терӈэ илнаˮ няˮамна ӈэда сидяӈгˮ сяхари сёнзинаˮ мюй’ сибемдембиˮ. Нянанаˮ: вынд’, тэн’, малкось’ вэнекон’ , ханан’ сыраць маямбабцо’. Илмаˮ лэтрахаваˮ 🌟  Природа - это всегда отличная идея для заставки на рабочий стол! 🍃 Во время долгих рабочих часов взгляд на родные пейзажи может дать ментальное расслабление, а легкое ностальгическое настроение оставляет приятное послевкусие :) 🌝  Фото: [id254117851|Марина Яр]"
https://vk.com/wall-147614552_3270,
https://vk.com/wall-147614552_3268,"Тёняӈы нинаˮ ил✍🏻📩👇🏻 Халядана ненэцяˮ яля 🐡🐠🐟 Луци илаӈгана ӈамгэри манзаиˮ тэнзхана еˮэмнянда таславы яляда таня. Халяданаˮ ненэцие ӈобтикы тарцясавэй, хэбидя ялямдо’ неняӈгˮ ирыˮ нябимдей сиˮив яляхана мэˮӈадо’. Ӈэрм’ терˮ ненэцяˮ невхы иландо’ саирˮ - ты’ пэрма, халядава.  Енся’ ям’ няна илена ненэцяˮ поӈгана ёртяˮ ненэцяˮ ӈавнандо’ ӈокаць. Хусувэй яхаˮ вархана ватаӈгодиˮ мяд мярсетыˮ. Теда’ еси хараˮмана ӈэдалёрпˮ тарцям’ нин манэтˮ. Нюдяко яха’ вархана ӈобˮ, сидя мядикори мярыˮ, Енся’ ям’ вархана ӈобкартˮ халям’ пэртя ӈэсым’ нин хоӈгуˮ. Тюку илаӈгана тэри тарем’, падарциˮ, халям’ ӈокавна ненэцяˮ няˮмарпа нидо пирасˮ. Тарем’ ӈодˮ тикы тарана серкана халяданаˮ таняˮ. Хусувэй поˮ еˮэмняндо’ хэбидя ялям’ Таймырхана мэˮӈадо’. Няхатато’ сававна ёртяˮ ядабтамбиˮ, ӈуда’ терˮ митерпиˮ. Районнаˮ ерв ӈуда’ ӈылы Галина Гаврилова Волочанка посёлкан’ ӈэдалёрмысь. Нянанда Законодательной Собраниянаˮ депутат Валерий Вэнго ядермысь. Пыдо’ поӈгарта ненэцяӈг сава вадиˮ хэтвыць, ханзерˮ манзаравамдо’ манэˮмыць, тасалковахана сейхад ӈэда вадиˮ хэтвыць. Ненэцие еˮэмня хусувэй хардахана концерт’, конкурс’, выставка’ ӈаць. Няхатато’ тарана конкурс «Таймыр’ янаˮ халяданаˮ» ӈась. Тикы конкурсхана помнандо’ пирдырмы ӈокаць, няхатато’ ӈарка халям’ няˮамвэхэндо’ ӈано’ моторм’ миˮӈаць. Ёртяˮ, хэбидя яляндо’ нерцюна поӈгадо’ ӈабтамбвыць. Хусувэйдо’ тарця ӈуда’ терм’ няˮмаван харвась. Ӈано’ мотор’ халядахана саць тарана ӈамгэ. Тухард’ хардахана моторм’ - Леонид Ямкин няˮамвэдась, Усть-Портхана -Евгений Пальчин ӈэвысь. Пыди’ тикы яляхана ябм’ мэтаха ӈэвэхэ’. Тедари сертификат’ миˮмыць, валакада ӈуданди’ терˮ няˮмаӈгуди’. Ӈани конкурсхана мэвы ненэцяˮ ӈобтарем’ тарана ӈамгэри няˮмаць- палатка’, рация’, газхана мэта тюмя’ ӈэдакы.  Елена Ямкина’ падвы"
https://vk.com/wall-147614552_3262,"Сегодня свой день рождения отмечает наш Хабэча Хываревич Яунгад. Сотрудники его любимой газеты ""Няръяна Нгэрм"" и ""Мынико"" поздравляют его словами Леонида Лапцуя, которые служили Хабэче Хываревичу- жизненным кредо.  Сава вада’ хара Ӈэвам’ сибимдемби. Саӈговота вада- Саӈговолембида. Сава вадахаби Содабасетыдаˮ. Вэва вадахаби Хаебасетыдаˮ- Сехерэндаˮ мюня Сиддаˮ салемдеӈгуˮ. Ненза вадахаваˮ Ядˮманд мюня Хэбилебˮнанд Сит нядабаӈгуˮ."
https://vk.com/wall-147614552_3261,"Иӈудота” вади” хара”👏🏻👍🏻✍🏻 Сава хибяхава Тэдормахаданда, Ненвахаданда Нянда хавахавам’ Пыда вуни хай” – Сава илаӈгана Ня”манда е”эмня Нямда табэдамби. . Л. Лапцуй падвы"
https://vk.com/wall-147614552_3260,"(Лесной диалект)  Шанат тэмс веп н,амтан,а. Пюл,дяна кал,туудее пу тахана н,инл,имтан,а. Кал,ясамэхэна, Кал,пюлкана,, Самбул,кахана – пу тахана н,амышей деты н,амы н,ычимшту, н,ашкиуди площадка, шанат ныптаковш сквер, кул,кал,и парк. Нешади дил,ившат кал,тууди благоустройствам шел,тамантун, мэты округхат, районхат пу тахана веш н,анаташту. Вештун, пел,яхана веп тэмташту. Танякуй похоты нума тан,ичумахаты кал,туна тахана дил,ина ненаа кул,кал,и тэмс веп н,амташту, вачумантун, мэт. Каймы дил,ихина вачутана вепаа нешади ныптаковш парку таха, н,ашки шанаковш площадкаха, улици дятмана, н,ыди общественный территорихи н,амтайтун,. Чешча дяханана вачуванта вептон, чупей тыши нян,и дяхат тявл,амытун,. Чеймяна ненаа маньшту – Маня чуки чешча дяхананаа ненымана бархатцы, петуния, календула, ромашка хомна вачёшту. Хомна вачумантун, мэты хома почван н,амта тал,а, шаникун, викня камтпё. Ненымана хома шоньшахана тал,ьча мансдям мэш тал,а. Кал,пюл,кана дил,ина, трудовой бригадахана мансл,ана н,ашки, чупей веп н,амтасудяши н,омаш. ""Ямал-потомкам!"" нимича ассоциацихит мэна шан активист нятакоши тон,аш. Нета нятапёта Андрей Айваседо маньшту – Маняя пон Тал,кахаты чунян, тоштума, кул,кал,и мероприятихина нена нятасодя. Вынун, субботникхана мансл,асудя тон,амаш, чета веп н,амтасудя н,ай тон,ама. Ненаа пон няташтуна. Вачутана вептон, тан,ичун, дямпхана мансл,ана нетун, маныдехедя падил,тайтун,. Кынсуман, дёльшты кал,ту тахана дил,ина н,ашки, н,ал,кампой нена майпёходя веп деты хын,ил,ты. Андрей Пяк патмы, шату миzы пыта таттамыта. ✍🏻🗞📩"
https://vk.com/wall-147614552_3259,"Хоба’ мэядирˮ Мюсярта ненэць’ сямян мэтада панэда, мята еяˮ, ваˮаванда’ терˮ ты’ хобахад сэдыбадаˮ. Тикыˮ ӈамгэваӈэ сертава’ нерцюна сававна мюмдебада. Мэядамбада ӈэˮ ниˮимˮ. Ӈопой пэӈаӈэ таславы ты’ хоба напада ни ӈаˮ, нензосавэй мэта. Паныӈэ, мяд’ еяӈэ таславы хобаˮ сомбовна мэядамбадаˮ. Пилиˮ нерде’ лэнда нид хаˮавраˮмахад хоба мякна, ӈу’ тяха’ ӈыдаˮмахад, сянхав’ яля’ тырана. Нара’ няна хадавы ты’ хоба, хан’ ниня хурё, пывхана тырабтамбада. Пуна’ мякна сянхав яля’ ӈу’ тяхад тыранаӈгу. Сававна тырабтавым’, сэдуванзь таславэмда не сомбовна чай’ вэбахана, икна ябтараӈгуда. Хобам’ сававна ябтарамбада хурина - чай’ вэба ӈэˮниˮимˮ. Сарё яляхана пихина, санюйˮ я ниня ябтанана, тадтикад ябтан’ лехебтавы хоба ӈани’ сававна ябтаӈгу. Хобанда чай’ вэби хаˮаврахая, не надорцянда, ядалабцянда нэкалкая, минханда надорць тебаӈгу, пуна’ тикада ӈани’ талва пиртада. Надорцянда няби малм’ ян’ паклехэя, лэдэнда ямбдан’ нусь надорта. Пилиˮ нерде’ ёӈганда няд хоба напада. Надорта не ядалабцянда хэрнари ӈаˮи ян’ со. Ӈарка нензомда хаˮаврамахад хоба халя’ юркана юритембада. Юретевы хоба, ӈобˮ ютекаӈэ тамдалахая, пи’ тяха’ ӈопой яхана ӈа. Нябимдей, ялянда хубтахад не хоба’ юретадм’ напа пяӈгу. Ӈобтарем’, ёӈганда няд, нярпой натада, тадтикад ямбданда серˮ, пырдари’ тэванда няд ёӈгаханда натада. Тарем’ насоˮмахаданда ту’ явона сэламба ӈу’ тяха’ ӈыдаӈгуда. Няби яляхана малеˮ сэлаˮмамда мэӈгу, тадтикад ӈани’, сянди явна тидхалея, натада. Тарем’ сававна мэядавы хоба тодо яхаˮ вэнаӈга, сэдыбабˮ ӈудахана нюлак ӈэӈгу. Хоба, техэ малаханда тэврава’ нерцюна, няхарˮ сян яля’ манзаята ӈэˮнив’. Ненэй не намы хобамда сэдванда’ ёльцянд’ хан’ мюня сюрпида. Автор: Раиса Яптуӈэ падвы ( Дудинка’ тер)"
https://vk.com/wall-147614552_3256,"Надорць мэта яд  Хурина хобам’ надорцям’ нюбета яд’ ниня напада. Хасава не нюнда надорцянд мале нюдя ӈэданда ӈанэдамби. Тикамда ӈарвоˮмахаданда хаюпа хэбˮнанда нянанда ханавтада. Надорць’ салмуй, мосьда хо’ ютеркад сяпарпада. Тарця яд’ ямбадада ӈобˮ метрахад ваˮӈа. Миртя ненэць’ хо’ ютерм’ янамбовна сябартада, лэтдамда сидя сантиметра’ ёльцьӈэ тэвраӈгуда. Яд’ няби, ӈыльня’ сядота хэвда хаця ваӈгарка. Надорць’ тюˮуй малда няхарˮ юˮ сантиметра, надорма’ ёльцяӈгана ӈыльняӈы, я’ няю’ паклембада малда няханда манэць тыярка. Тикад латдада юˮ самляӈг сантиметра’ мян. Надорцяӈэ сидя маланда ёӈг’ сюребтяваркаӈэ ясьпада. Хобам’ напа мэта хэванда, тюˮуй нийда туросахана салмрамбада. Надорманда ёльцяӈгана не яданда тюˮуй мал сёнзянда ерт’ тебдеӈгуда, няби маламда ян’ пакламбида. Хурина яӈгумбата надорцяда лекабтахая нянанда, пэмбанда хэвхана хаюрта.  Таймырхана (Ензя’ няна) илена ненэй ненэця’ няваˮ Раиса Пехедомовна Яптуӈэ ненэй ненэциеˮ ила’ нямна падна. Пыда юне тэвранаӈэ тарась. Падвыда пыдараˮ ӈобтикы толэйдаˮ. Ӈока ӈамгэм’ намдангудаˮ. Ваданда’ хэтырˮ, иланда’ саирˮ Ензя’ терхат миӈа."
https://vk.com/wall-147614552_3253,"Дудинкахад падна ✍🏻🗞 Надорць мэта мирв – ядалабць Таймырхана (Ензя’ няна) илена ненэй ненэця’ няваˮ Раиса Пехедомовна Яптуӈэ ненэй ненэциеˮ ила’ нямна падна. Пыда юне тэвранаӈэ тарась. Падвыда пыдараˮ ӈобтикы толэйдаˮ. Ӈока ӈамгэм’ намдангудаˮ. Ваданда’ хэтырˮ, иланда’ саирˮ Ензя’ терхат миӈа.🤝🏻 Ненэй неˮ хоб иландо’ ямбан’ ядалабцьрихина напидо’. Ядалабцяˮ сянди тэнзадо’. Хоб напа мэта ядалабць’ ӈани’ няхатато есяда – лата, ямб, пени напа мэта- есяда тыялюй. Хурина надорць мэта мирвˮ еся яӈгу’ ӈынхат сертабадаˮ. Хоба’ ядалабць’ есянда латад - сиˮив, сидндет сантиметраӈэ харва, пена’ ядалабць’ еся латдада - матˮ, самбляӈг сантиметра ӈэсеты. Ядалабць’ еся сидя няд ёӈода сересяӈгана салмрабада. Тарем’ нибˮ серта савлюй варда напада хобам’, пенам’ маторпаӈгу, ӈадпаӈгу. Ядалабць’ хасава сертабада. Пилиˮ нерде’ есямда сава, мэё яӈго’ ӈынхад ӈанэдаӈгуда, тикамда сидя хэвхад силтада, тадтикад пядамда миӈгу. Ядалабць пяда ӈамгэрт насорта яӈгодˮ нив’, салмуй ӈэӈгува, халбуй. Насортабˮта, тюндета ядалабця’ пян’ надорта не ӈудида таепаӈгу, тэрволаӈгу. Ядалабць пянда ямбад сидндет юˮ сантиметр мян. Пянда сава еркана ядалабцянда еся’ ямбдан’ ёльцевы, миртя хасава, пя хархана еналкая, ябталюйвана сим’ сертаӈгу. Тикавна, лабцяруй пякоцяхана сидя нямна саркабтахая, ядалабця’ есям’ паклеӈгу. Тарем’ нись саркабта ядалабць’ еся пилипон’ нялкадарта. Ханяӈы ненэцяˮ ядалабцяˮ есь тамна ехэна ибяхана тадтамбидо’. Ерванда хурина хамад ядалабць’ есяда нялкэпада, халмярахана пярида хаюрта."
https://vk.com/wall-147614552_3242,Быть ли урожаю 2021?
https://vk.com/wall-147614552_3240,"1. Нюдякоця Вако Вында сармикэцяˮ Мал’ сава нида. Вында вадёданаˮ Ихинянда поиˮ. Мал’ мунзавэйˮ, Мал’ сёсавэйˮ.  2 . Лорцэйˮ, лорцэйˮ, Ной пил питэйˮ, Тарˮ пил питэйˮ!  3. Нюнёвˮ,нюнёвˮ, Сарёр хановˮ! Нюнёвˮ, нюнёвˮ, Хаерар таӈэйˮ!  4. Хойрёвˮ, хойрёвˮ, Ханяӈэраˮ ӈарков? Хойрёвˮ, хойрёвˮ, Ханяӈэраˮ нюдёв?  «Вако-вындерко» ӈацекы’ книгахад ханавы"
https://vk.com/wall-147614552_3238,"Няръяна Маркад падна🤝🏻✍🏻📩👇🏻 Николай Вылка – падтаӈгода, паднана  Ӈэрм терӈэ паднававаˮ 1930 поˮ пиркана ӈадимясь. Ненэциеˮ литература ӈэвахана Николай Семёнович Вылка нусь. Тикы’ нянаˮ тюку по’ 110 помда ядабтамбиваˮ. Пыда ненэцяӈгат нерденаӈэ паднаниˮ Союз’ членӈэ мэвэдонзь. Округнаˮ толаӈгова хардахана маць, паднана ил’ нямна тянё ӈамгэм’ теневаˮ. Николай Вылка хурка ӈэвы, ӈобкарт’ сидяӈгада нивысь хаю, нянэй соˮяма яляхартамда хибяхарт ехэрадаˮ.  Ӈопой ненадовна тененадо’, пыда Едэй Яхана соявысь. Илья Константинович Тыко-Вылка хасава нянда’ ню ӈэвысь. Ленинградхана ӈэрм’ тэнз ненэцяˮ институтхана тоходанавысь. Николай Вылка падрода ӈарка сайнорма’ поˮ мальӈгана юхувыць. Саюˮ ёльцяӈгана Москва маркана паднанаˮ архив’ бомбаˮ тахабтавэдонзь. Таняна лэтрамбавыˮ поӈгана Ленинград маркы ӈэрм’ терˮ ненэцяˮ институт’ архив’ паравысь. Николай Вылка манзаита хаюˮми’ теда’ научной библиотекахана лэтамбидо’. «На острове» нюбета, ӈэрм’ тэнз ненэциеˮ вадавна падвэмда сямянхат саваӈэ вадеˮӈадо’. Тикы’ рассказда та’ мальӈгана Гослитиздат’ няхарамдэй премиям’ няˮамвысь. Тамна «Марья» повестьда хаювысь. Николай Семёнович тиканда хавна стихотворенийˮ падабавысь. Ненэцие’ паднана Алексей Пичков еˮэмнянда тарця вадиˮ хэтавысь: - Ненэциеˮ поэзия’ соˮяма Николай Семёнович Вылкахад миӈа. Николай Семёнович илевы ӈэбˮнанда ӈарка скульпторӈэ, падтаӈгодаӈэ хантась. Тоходанаванда ёльцяӈгана тохолко няˮмыˮ нитаˮ падвы книгиˮ падтавысь. «На острове» 1936, 1938 похона ӈадимдевэмдо’, харта падтавыдась. Николай Семёнович Вылка Вайгач’ ӈохона 1942 по’ вэбаˮ ирий’ 30 толыркана яӈгумась, таняна сюры. Тарця мэкад ненэць’ яхананаˮ илевысь, пуданда хаювы манзаида округнаˮ музейхана лэтамбидо’.  Юлия Талеева’ падвы [id348567063|Юлия Талеева]"
https://vk.com/wall-147614552_3235,"Дудинкахад падна✍🏻📩👇🏻 Ензя’ яха лаӈгхана 🌳🌲🎄🌴 Тюку по’ нарэй ирынаˮ сава яляхана сиднаˮ нись маябта. Нумда ет’ сарёсь, мерцясь. Тарця вэва нум’ «Майˮма» клубхана мэна ненэциеˮ нидась табˮла. Енся’ ям’ вархана ненэй мяˮто’ мяраць. Хусувэй ненэй ненэць’, маркна илена, хой’ ня тэва вунида пирасˮ. Ӈобт маˮлёвандо’ еˮэмня мяд’ терˮ клубанаˮ сероˮ минренаˮ нинаˮ хусувэй по’, мале сян ялян’ ненэй мядм’ мярыбиˮ. Ӈопой, небо’ хабцяӈгад мям’ ниць мярыбюˮ.  Елена Кумивна Евай «Майˮма» мяˮ терˮ сероˮ минрена няваˮ Ямал’ няд мядосоˮмаханда, нида ӈобт маˮлахая мято’ мяраць. Сян яля’ ямбан’ мядонтаˮ ядэрӈаць. Тёняӈы Норильск’ маркад ӈобтикы турӈаць. Пи’ мяˮам’ ерамба «Майˮма» терˮ нито’ пуд сеӈгаць. Хусувэй турмы тикана ненэй ӈаврадамта тюмя’ нина пире пирӈась. Леска’ парадамбиць, евэй’ пирембиць, таддикад ӈани ӈаварˮ тэнзˮ ӈокаць. Туртаˮ нидо’ сяйлабтамба ядабтамбидонзь. Елена Кумивна клубанда’ теран’ тёняна ӈэдалёроˮмида вадеˮӈась. Пыди’ Дмитрий Кошкарев «Я’ вал» ансамбль сероˮ минрена ня, проектм’ культура нямна падӈаханзь. Ӈобкана Салехардан’ няхатати’ тохолкованзь ядермэхэ’. Ямал’ терˮ ёльце сававна сидти ядабтавыˮ. Елена Кумивна мась:- «Ненэй няхани тэвˮмахадани’ таӈгм’ юраˮминзь. Сёˮ мэтаха’ Татьяна Лар няби Елена Уфимцеваха сидни ехэрана серкˮ хыноˮма, тарава няˮамна тохоламбихинзь. Пыди’ ӈэрё’ маняˮ яханаˮ мядонзь тутӈаха’. Тикы хавна сертавы серонаˮ ӈокаць. Тёняӈы няхатанаˮ ӈока ӈамгэн’ тохолкунинзь. Терсиˮ пырдари’ яхани’ нининзь ту’». Клуб’ терˮ няхаюдо’ хуримна мякана хонрамбидонзь. Ӈани яхана иленаˮ ненэй ненэцяˮ нинаˮ ила саць мэкад Ензя’ терхана ӈэвысь."
https://vk.com/wall-147614552_3234,"Яваˮ паской 🌺🌼🌻 Нумда ядемзь яваˮ илелъйˮ. Пилиˮ нерде лахацяˮ малхад тарензяˮ поркабтасетыдˮ. Тамна нувода ядевоˮмахад нероˮ, пюӈгˮ мал’ ӈадимзетыˮ. Неняӈгˮ ирыхына ваӈг’ тэлˮ, хой’ сюмбˮ ний’ падтавэрахаӈэ хэсетыˮ.  Теда’ хуркари падераха, тасехэй, ӈодя’ тебтараха, няръяна тэнзаӈэ выˮмаˮ хая. Тикы’ тандая вадёˮвыˮ ӈамтэдˮ ӈэва малкэцяˮ. Паской ӈамтэдˮ лимбикавна я’ ниня’ лехебтыˮ. Ненэйвана яля’ няю’ сядота тэлхана ӈарковна вадюрӈаˮ. Вы’ терхана ӈамтэдˮ, нероˮ, пюӈгˮ мал’ тыˮ ӈавраӈэ тараˮ. Ӈадьбято’ ненэцяˮ хумбасиˮ ӈамтэдо’ нидо’ ныдпюˮ. Мяд мюня’ вадаˮбада таскоˮ танябˮ ӈамдэдота я’ няку ядэласетыдо’. Таняна ӈавкаця нянандо’ тарана ӈамтэдˮ харто тэрабасетыдо’. Луцахана хусувэй ӈамтэдˮ харта нюмдя таняˮ. Ненэй ненэцяӈгана та’ вадёˮнанаˮ мал’ ӈамдэӈэ вадеˮядо’. Ӈобˮ сидя ӈамтэдˮ нюмсавэй. Нюмзьбато’ ӈодˮ саӈом’ маябтамбидо’. Тарця ӈавыдотаˮ ӈамтэдˮ ӈаворць тынаˮ хэвадо’ суворӈаˮ. Ӈамгэ пиркана тудакоˮ ӈадимдаˮ, ӈобтикы харвобтэйдо’. Ӈавна ненэциенаˮ тыˮ ӈавранэ таславы ӈэвандо’ еˮэмня тудакоˮ нидо’ ӈаворцетуˮ. Пуна’ ӈодяˮ нюракутаваˮ. Мараӈгаˮ, лынзермяˮ, емзьдейˮ холкаӈгуˮ. Юмбараˮманаˮ мараӈгытаˮ варемдо’ мэтаˮ. Хэвнякумна ядэрпˮ тарця паской ӈамдэдˮ харта манэˮтыдаˮ."
https://vk.com/wall-147614552_3230,"Едэйко (поэма’ пеля) Та’ Тыˮ ӈэсырин’ Яндо’ хобарин’, Харто’ мяˮлихато’ Тохолкоˮмахад - Паднаˮмахад Теда’ танэядˮ. Та’ ямбахана Пыдо’ мюсертаˮ. Небя - нисяхато’ Пыдо’ маямбиˮнёˮ, Ненаˮ маямбиˮнёˮ. Вэнекохортадо’ Майвандо’ сер’ Пыхыдадо’ сер’ Хаво нямзелембиˮ Тэв’ халмоˮлаӈаˮ ….  Леонид Лапцуй’ падвы фото: [id254117851|Марина Яр]"
https://vk.com/wall-147614552_3222,"Только Хабэча Хываревич, может увидеть красоту свого родного края именно так!👏🏻👏🏻👏🏻👏🏻👇🏻"
https://vk.com/wall-147614552_3220,"Халярихид илебцамдо’ вадавыˮ ( публикация от 19.12.2020 г)👏🏻👏🏻👇🏻  Ямал’ янаˮ хасава юрˮ поданда хаясь. Тикы поˮ Совет ила яханаˮ тоˮмахад толабадаˮ. Нерцюбт’ ненэй ненэциеˮ няби пеля тэсавэйˮ ӈэвыˮ. Пыдо’ ненэй илаӈгана таӈганаӈэ толыˮ. Совет’ ила това’ сер’ няръянаˮ луцаˮ ненэциеˮ ты марпавыˮ. Сянамбойм’ мэць хаебавыдо’. Халям’ пэртяр мюсерта няхаданда тым’ халявна тэмдабаӈгу. Тарем’ ӈока мяд’ терˮ ӈани’ мюселмыдˮ. Теда’ тэсавэй нинаˮ тетм’ ӈэтакудо’ халярихина вадавыдо’. Панаевск хардахана Сэрхасаво Сэротэтто пухуцянда ня’, Анна Хэтивна ня’, илеˮӈаха’. Невхы илам’, сэвтиˮ идˮ хамдоворць, ивхалпидинзь. Сэрхасаво ири мась: - Юрибей’ няна илеваць. Тамальӈгана ӈока мяд’ терˮ тэсиць. Сэвниˮ ялян’ ӈадимя нерня’, тыдо’ нярьяна вэнˮ сябармыдонзь. Ханяӈыˮ хасуй хой’ нина хаюрӈаць, ӈодь варехэто’ халясавэйˮ есиˮ ня’ тэворӈаць. Мань тене нядэваць. Халярихид илеваць. Тиканда нямна сава, Юрибей яха’ халяда танясь. Хэвхананда ӈодˮ тоˮ таняˮ, ӈобтарем’ поӈгарпˮ ватабадава танясеты. Пухуцяда, Анна Хэтивна, ӈулиˮ нямбара ӈэвысь, вэсакомда етри тидхалембидась: - Юрибей’ хэвхана нюдяко хардако танясь. Няньдамдо’ мэвандо’ еˮэмня неро’ поленако тэвабавыˮ. Ӈацекыˮ, ӈарка нидо’ нядаба манзаравыˮ, поёрцятавыˮ. Ӈобт’ тэвˮмахадани’, нями ӈоб’ вадецетыда. Ӈарка некахаюни’, Хэбё няби Пукы, мале харти’ ёрӈаханзь. Тэри ӈабцанаˮ, ӈацекэӈэ тетваць. Небяхаюнаˮ, нисяхаюнаˮ нядаба вареваˮ мэцетываˮ. Ӈарка некаеми Лахаця’ то’ няна ёрцетыˮ. Тикы то Салемал’ ирня ӈа. Анна Хэтивна Салемал’ хэвхы яхана соявы, сидта таняд Панаевск’ вынд’ тэвравыˮ. Харта еркарада Салей. - Ниди’ тикы нерня’ манэˮцетыди’? - Тамальӈгана неˮ харто’ хаюпа ниць ханасˮ. Наныˮ нисянадо’ ӈэвта тосетыˮ. Нини’ ехэрэйнинзь. Сиˮми хаˮӈаˮ. Ӈарка ненэциеˮ вадидо’ тарем’ хаˮмыдˮ – Сэротэтти’ мят’ тэвывˮ, тум’ пэртяӈэ таралъявˮ. Тикы’ нерня’ мякнани’ мале пон’ мэдамзь. Нерня’ паёˮ поӈгана нядэваць, тэкоцяваˮ сянамбоясь. Мань сояˮвани нерня’ нисянани’ тыдо’ сидя ӈэсыхына мэцьтавыдо’. Нярьянаˮ тобˮ пихи хансавэйˮ маламбой ханавыдо’. Небями манзеты, мяд’ ханкоцярихина хаиваць. Юхунакодо’, ӈутото’, сябу хаевыˮ. Мартортахаˮ яраць тэри хаёвыˮ. Тэхэбидо’ хэван’ нивыˮ харваˮ. Тикад ханоˮ мюдӈэ вэталавыдо’ – тарем’ тыˮ мякад манзадавыˮ. Нисякоеми хайласавэйˮ сэвда такалпавыда. Ханя’, иримда, тыда хананюˮ. Ириенда нюм’ Май Салиндер. Мань нисяени’ нисянда нюм’ Хыртювома. - Анна Хэтивна, пыдар няханд тэвˮбат, тыдо’ танясаˮ? - Тэкоцидо’ таняць, едэйвана вадёвыˮ. Тедалахана ӈодˮ, сусаˮмадо’ вуни таняˮ, тэкоцинаˮ мэйнаˮ. Манзьвани’, пенсиян’ хэˮмяхадани’, хардан’ хаˮмынинзь. - Ханяна манзарасади’? - Вэсакоми’ ӈэсыхына пастухӈэ тарась. Мань нянда тэввани нерня’, мале тет по ӈэсы’ таныртаӈэ манзаравысь. Тамальӈгана колхозась. Маленков нювм’ нюбеˮӈась. Ӈулиˮ нюртеˮэ’ Панаевск’ терˮ халяданиˮ еˮэмня 1937 похона колхоз ӈадимы, Отто Шмидт’ нюмгана нюмдевэдо’. Няхарˮ по хэсь, 1940 похона хоровиˮ, юноˮ фермам’ няӈгармыˮ, 1952 - звероферма манзара пэвыˮ. 1953 – колхоздо’ Маленков’ нюмгана нюмдевэдо’, тальцюна «Россиям’» нюбеˮлавы. Сэрхасаво ири манма: - Нерде’ колхоз’ тыˮ няˮамбабˮнаˮ, ӈэсыхынанаˮ ёнаркад вата – сидя ёнарˮ тянёрка тыˮ ӈэсятыˮ. Тет мяˮмаˮ ӈэӈгу, малкодаваˮ тет, тыˮ лекараваˮ таня. - Ире, пыдар сямян ты’ манзаям’ малˮ пирмыд нивням’ ӈаˮ? - Ханя. Ерво тасламбада планм’ ӈоб’ пэмбасетыв. Тюˮуна илевани мальӈгана, сини пирˮ яӈгусь. Анна Хэтивна ма: - Тынаˮ маниевари тоˮолаха ӈэсяты, ӈэрё’ няна сюдбякоявана ӈайтаˮмаˮ. Хабартава ёльцяӈгана вэсакони’ ня ӈобкана турцятыни’. Носиндалва иры 7 яляхана Панаевск хэвхана мэбат’ тара! Ӈэрм’ няӈы ӈэсываць. Итя Ӈабтена яв’ ня тэворцятываˮ. Танда ядембабˮ, таславы яляваˮ томдавана еˮэмня, хабарманда тынаˮ та’ тэрасетынаˮ. Есиˮ ирт’ маторпасетынаˮ. Тамальӈгана посё’ ӈано’ пересин яӈгу. Ханонаˮ пэбˮтавдавэй ӈэсяты. Юхунахабинаˮ есяр’ тохоцякохона малдамбасетынаˮ. Колхозандо’ ервоˮ табекоˮ нивˮӈа, таславы ялямд’ тяхабˮтават’ вэваˮ. Ӈамгари’ нум’ ӈэяˮ. Теда’ тарем’ нютнанаˮ яӈгуˮнюˮ, ӈамгэм’ тэвадавакэваˮ? Сэрхасаво ири манма: - Хабарˮманда тынаˮ яӈга няˮамбасетынаˮ, ибˮ ӈэрм’ няӈы ӈэсыӈэ толываць, тарем’ ӈодˮ тыˮ хардан’ таславы яля’ тэвра тараˮ. Панаевск хэвхы яханаˮ няˮамбасятвыдо’. Тамальӈгана яда саваˮ. Ӈобˮ мюсерцетываˮ. Ныланаванзь яӈга ниваˮ ханцетуˮ. Таӈот’, сырит’ мюсевари серˮ. Пэдариˮ няна хантанаваˮ, Итя Ӈабтенан’ тэвортанаваˮ. Тикыт’ ямбан’ нюˮ хомбаӈгуваˮ. - Хада, сян нюм’ вадасади’? - Матˮ, ӈаниниˮ яӈгуˮ. Тамальӈгана лекарахаˮ нива ханасˮ. Харвабˮта яда ход’ – серˮ ни ӈаˮ. Нюдякоми’ тэхэната иле, еся’ сехэры някумна мюсерӈа. Ӈанини’ луца манзаяхана манзараˮ. - Хада, тохолкоˮмарˮ таня? - Тэ’ мяд’ мюня’ вадыˮманзь. Тохолкованзь хансоˮмами яӈгу. Сиˮми ханаван’ харвавакыˮ, нидм’ харвасятуˮ. Саць тыхынаˮмаˮ понаˮ танясь – норма поˮ. Мяˮнаˮ терˮ малˮ ӈокахандо’ ёрцетыˮ. Няньваˮ яӈгосеты. Тенд’ тенев, мань яха лаӈг нина нусь хаёсетыдм’. Маниебˮнани’, небяеми’, нябокони’ ня’ лавтасетыхы’. Пэвсюмя’ няна тутаˮ. Тет ёртяванюˮ, хусувэндо’ няньдо’ нормако таняӈгу. - Саюˮ поˮ мальӈгана нисяерˮ ӈамгэм’ пэрца? - Салемал’ хэвхана поӈгарӈась. Манзаранаˮ Аксарка няю’ толыць. Ӈарка ненэцяˮ, неˮ, хасаваˮ ӈэяˮ малˮ ёрцетыˮ. Пирця’ харад няд’, Белояр няд’ тэврамбасетыдо’. Поӈгаваˮ яӈгосеты. Ненэцяˮ харто’ паӈгалпасетыдо’. Сэдора ниткахат поӈгадамдо’ сярыбасетыˮ. Тикарˮ сянд переӈгу. Пунахав капрон’ ӈадимяць. Нердехэва капрон’ ниткам’ хобˮта, маймбаӈгу, халям’ хадаба мирвамда понку мэтада. Ӈармани’ сер, небями ераць ӈэвадэяць. Мань поӈга пэˮ ит’ моёпасетыдм’. Поӈгам’ минренахав’ имня пыхыдани пеля’ паркасесяты. Паныниˮ санибˮтеваӈгадни тарем’ сертабиваць. Етя’ халядани мэтаˮ имбытадˮ яӈгуць. Та’ пэдара яхана неняӈгˮ сацетыˮ. Тамальӈгана неняӈгˮ пардон яӈгусь. Сяканд ӈамдортиˮ ӈопой тай вырхалтыд. Нисяеми ӈулиˮ лабторцеты. Мякана мэбˮта, пурта етри тупта тарась. Манзьван’ неняӈгˮ нинась пилюс. Саля’ яв’ мюня’ хулкосетываˮ. Таславы часхана поӈганаˮ ит’ мосетынаˮ. Тедалахана тарем’ халяданаˮ манзараˮ. Ханяӈэдо’ ӈамгэ ёльцьӈгана халям’ хадабаӈгуˮ. Тэкоцидо’ халярим’ пэраць вадавыдо’. Ялри тэридо’ пэрмы ӈэбто’, ӈахана сусаӈгуць. Теда’ няхатани’ хаёвэми’ яӈгуˮ. Ӈопой некани хасава нюˮ таняˮ. Теда’ ӈамгэкоцяхав’ пэрцятыди’? Сэдора ӈэвадэйваць. Та’ ненэй мякана мэни’. Пенсиян’ хаˮамˮмахадани’, мяˮми паёˮ понд палӈаминзь. Хардаха мэвахавав ханяхарт’ нин хандˮ. Ненэй мяд мюня’ ӈэва сибюˮ ӈэӈгу, пихина ӈамдёдан’. Анна Хэтивна, Сэрхасаво ири сензаха’ ӈэяха’. Едясябˮ, сяхари ӈани’ мяканди’ тэвортаваˮ. Нюкцидиˮ, нютиˮ нюкцяˮ сидти’ ӈоб’ маймдамбаяˮ.  Л. Окотэтто’ падвы"
https://vk.com/wall-147614552_3219,"(Лесной диалект)  Деты дяхана каԓитаны”  Самбуԓкаӈ няна ӈайта ""Пуровский"" нимича совхозхана мансԓанна” деты дяхана каԓитаны”. Каймянтуӈ неԓьня ви᾿имня дятэԓьш мээвчетуӈ ӈанудётуӈ хомана маныӈа”, шаӈкмян ту᾿ӈанохана мансԓавштантуӈ дет тонԓюта” ӈайвачетуӈ неԓьчут дёԓьшиӈа”. Каԓитуӈ кынипчемпёшь мээвчетуӈ холодильниктуӈ вылтаӈа”, дёԓеԓьш мэчитуӈ поӈктуӈ хынԓуԓя”. Чикиӈ камна ӈамԓатуӈ тэмтахадя” пэӈа”. Чуки таӈичуӈ путинахана мат᾿ катер” мэты”. Ӈоптоӈ «Нисар» нимиӈа, чики ту՚ӈано ӈаԓка нялпэй вит՚ манԓе конуԓмы, куԓкаԓи” ӈаԓка кампахана” миньшту. Совхоз мат՚ ту᾿ӈанохана” чет᾿дю” хампԓяӈк нешаӈ мансԓанны”. Пытоӈ манԓе мансдянтуӈ дет ӈайта” шаӈкмян ӈамыдётоӈ ӈанатайтуӈ. Пуровский совхозхана каԓитана” чуки похона шича дюԓ чет՚дю” тонна каԓи” планыхинтоӈ митӈа”, таӈок патмайтуӈ квотатоӈ. Самбуԓкаӈ няна каԓитана” нешади” вата”хана пон дёԓеԓьш мэмытуӈ дякохона” каԓя” чидюма”. Таԓям чуки таӈичохона деты” дятуӈ пюԓты”. Пуровский совхозхана мансԓанна” куки” нешаӈи” Красноселькупский районняӈ каԓитамантуӈ мэты кадя”. Хэлаку” каԓи” камна ԓаӈкуԓки”, кэмԓха”, пыԓи”, нёдяӈкату” канунты”. Куше таԓьча” каԓи” канумам, нюча дякуувди” куше дёмпюмам совхозтуӈ директор маԓьчхэ Рамазан Ашба неԓьчут маныдяташ. Дёԓеԓьш каймянтуӈ неԓьня Каԓпюԓ няна каԓиташ мансԓанна” нешади” куше дяши” дёмпюмам манысаԓяш. Каԓитана” нешаӈи” катамайтуӈ каԓитоӈ чики минхантуӈ плавбазаха” тайваштондятуӈ. Таняна мансԓанна” писамэй нешади” тайвапёта” каԓе” нямаԓпётдятуӈ. Мимчимахататоӈ каԓитоӈ чики минхантуӈ кынипчештондятуӈ, тайня патку” мюӈ пытуԓкадя холодильникхи” хинташтондятуӈ”. Нешаӈи планамтуӈ дёԓьшмана каԓятатуӈ катамантуӈ мэты” дяши” шедямаӈ дёԓьшат каԓитаны”.  Лариса Айваседо патмы, шат миԓ Виктор Сегой таттамы 👏🏻"
https://vk.com/wall-147614552_3216,"В 2019 году на страницах издания появились фотографии с технологией «дополненной реальности», которые с помощью мобильного приложения AR.YAMAL можно «оживить» и посмотреть видео прямо с газетной страницы. А, это интервью с депутатом Законодательного собрания Ямала с Тимофеем Нгэковичем Лаптандером, печатный вариант выйдет с видео сегодня 3 июля."
https://vk.com/wall-147614552_3215,"Няръяна Маркад падна🤝🏻✍🏻🏨👇🏻  Выӈгы ялям’ мэˮӈаць 🤝🏻👏🏻👇🏻 Округнаˮ этнокультурной центрхана ненэциеˮ отделкана манзаранаˮ нинаˮ ӈарка сероˮ минреˮ. Пыдо’ хареˮ ила саирм’ манэˮлабтамбиˮ, нерня’ минредо’. Хахаяда яляхана нидо’ ӈани маˮламбидонзь. «Выӈгы ялям’» ӈобкана мэˮӈаць. Маˮлюрмыˮ мал’ сяхаӈгава хойхана соявыˮ, таняна вадёвыˮ, ханяӈыдо’ илевандо’ ямбан’ мюсермыˮ.  Маняˮ хибяринаˮ варемдо’ мэць нянэй мякана ныланаць. Толь’ тяхана ӈамдё ӈарка ненэцяˮ, ӈацембой пирибтяˮ, наныˮ лаханакурӈаць. «Ӈаць ӈэрм’» нюбета группахана ӈацембой хибяриˮ, «Теневанаˮ» клубхана мэнаˮ илам’ теневанаˮ ӈармбэй нинаˮ, нидо’ ядабта маймбиць. Ӈарка хибяриˮ вадеˮмандадо’ ӈокась. Пыдо’ ӈаць няхато’ вадеˮядонзь, хурка ӈаварˮ хойхана ӈаворцетыˮ, ханзерˮ пирембавыдо. Серуто’ поӈгана хойхана илевандо’ мальӈгана хуркариˮ мэкад илеˮмидо’ тензебтембиць. Ӈацекыˮ ӈодˮ хэтуванда вадидо’ таняць. Мария Шубина, Валентина Борисова ӈока мэкад’ ӈавэˮ намдаць. Пыди’ ханзерˮ хойхана мюсермамди, ханзерˮ илевамдо’, манзаравамдо’ вадеˮӈаханзь. Вадёданаˮ хибярихи’ ханзерˮ хой’ ненэцяˮ ямдо’ сахарамбавамдо’, лэтбавамдо вадеˮӈаханзь. Хурка сёˮ выӈгана иленаˮ нинаˮ мэцетыˮ, ӈамгэ тоˮолха вадако’ пэвсюмбы’ няна мякнато’ маˮлаˮмахадандо’ намдорцетыˮ. Ӈацекыˮ хурка сянакохона сянакосетыˮ. Мал’ тикыˮ’ ӈарка ненэцяˮ вадахат намдыдонзь. Тикы’ поӈгана мякана евэй пирембада манзаидо’ минреˮ. Надежда Явтысой’ печь’ еся ниня тыˮ ӈамзам хамадаби. Пыда вадавнанда, нюдяко ӈэванда мальӈгана ты’ хэваць ӈамзаком’ печандо’ нён’ лапцетесь пиребасетыдо’. Мякана мэнаˮ хибяриˮ стол’ ни’ ӈаварˮ тэврамбиˮ. Ӈарка нито’ вадаха’ инзеле ӈацекыˮ нидо’ нядабиць. Хусувэй ӈамгэмдо’ хамадась мал столандо’ тяха ӈамдыдаць. Ӈобкана сяйӈаць, лаханакурӈаць. Мария Шубина нитаˮ еˮэмня хыноˮӈась, пыда ӈока поˮ «Община «Канин»» СПКахана манзарась, мяд’ пэртяӈэ тарась. Илеванда’ ямбан’ Канин’ выӈгана мюсерӈась, харта тыбэртя’ мякана соямбэй. Нюдаˮ хойхана тэхэна мэˮ, иринато’, нисянато’ илам’ нерня’ минредо’. Мария Ананьевна нюˮ «Канин» общинахана манзараˮ, тыдо’ лэтамбиˮ, ямдо’ теневаˮ. Тарця яляхана хареˮ нито поӈгана нинаˮ сававна ныланаць. Ныхыдамдо’ маˮлаць. Мякандо’ сава ихиня ӈэдалэйдаць.  Юлия Талеева’ падвы"
https://vk.com/wall-147614552_3211,"Не’ Хороли 🙏🏻👇🏻 ( публикация от 04.07.2020 г) Яваˮ саюхат ӈэдама сиˮив юˮ самляӈг поӈэ тыˮ ниць ирыхына хаясь. Тамальӈгана небянато’-нисянато’ ирманя маяӈо манэˮмыˮ – ӈацекыˮ. Татьяна Даниловна Сэротэтта (Хороли) саюˮ яхана сайнорманзь тобˮ, юкад вата самляӈг пода ӈэвы. Яр-Саляхана тохолковы. Некамда, Пэтим’, сайнорманзь ханавэдо’. - Илаӈгы хасев ту’ ӈанон’ пэнъядонзь. Небянанаˮ яраць хаиць. Няндо’ сыраць, ӈацекэӈэ ӈани’ хайлана хамдомбиць. Ӈарка ненэциеˮ тотрев’, сямян’ манзая’ тэнзм’ пэрӈадамзь. Няхарˮ неками халядаць. Нюбедо’ - Сёбтя, Нямбаси, Хартёˮ. Няханани’ поӈгарманзь ханцетыдм’. Халям’ хадабабнаˮ ненэй пиваци мэць ёрцятываˮ. Тикыд санеӈгуˮмаˮ, неводник’ мю’ моˮнаӈгунва. Ӈамгэн’ та’ пирувна манзаравэваˮ? Теда’ пулыниˮ едейн, ядэрць нив пирасˮ. Лаханакурпани’ сита не нюнда хасава ню Семен Климов нядабись. Хадамда тидхалембидась, манзеты, тарцям’ вадецятынанюˮ. Семен маˮнив: «Тамальӈгана моторˮ ӈано ниˮ мэсˮ. Лабярихина ядэрӈаˮ. Неро’ яв’ няна ёрцяˮ поӈга мэӈаˮ. Сыра’ няна пиˮ маторпадаӈэ таравыˮ». Татьяна Даниловна мась: - Тамальӈгы илми нюхуниˮ, нюниˮ нюкцяхаˮ ӈобˮ вадеˮцятыв. Таддикахад пидяцяхаˮна ям’ мерабади нядабидамзь. Пирця-Харад’ тяхамна, Тарседеˮ нямна Сэрˮ-Ӈон’ тэворӈаваць. Ям’ мераба манзарабˮ ӈани’ нензелта яӈговысь. Ӈобˮ яда миндаваˮ. Тынаˮ выдараӈгуˮниˮимˮ. Хабтариˮ мякана мюсеваˮ. Ханонаˮ мюня труби пэмбюрӈаваˮ. Тет ватам’ вадаӈгун. Тикыд малˮ есьˮ лоӈгахана пантаˮ. Мэта хан’ ниня таняӈгуˮмаˮ. Тикахат я’ ненадумдаˮми еся’ маякˮ сертабиˮ. Ӈобˮ ирт’ пэрӈаваˮ. Ӈамгари ёря яха ӈэя хан’ нид нусь мадаӈгурˮ. Пивацяиниˮ санеӈгуˮмаˮ, тырабта вуниˮ еремдˮ. Пивахаˮниˮ выдарасетыдм’. Небяни’ хэвняна нидам мыˮ. Ярцетыдм’. Тарем’ тет по таӈота- сырита манзарадамзь. Ныланавадо’ тюку по’ тотрев’ яӈга яӈгусь. Лакамбой’, тынаˮ’ хадылабтамба нултасетываˮ, тикахад ӈани’ тяха’ пяӈгуваˮ. Пуна’ сидя по’ ямбан’ пэндаи ядэлаваць. Почтам’ Саля’ Хардахад Салемал’, Яр-Саля’ сер’ Порт’ ӈэсонд’ тэвабиваць. Я’ поӈгана тэри тэрид тадаӈгун, ӈоб’ мюсеӈгун. Ханяӈэхэна нид ӈэдалё хонаравэв ӈэсятывˮ. Ӈопой сыв’ ӈулиˮ тецись. Сями ӈоб’ ханьмэвась, пуна’ хаˮӈэ хаясь. Тамна’ тяха’ ниванда паереванда еˮэмня, пусм’ сярсетыдм’. Пэндаиˮ мюдхана мюселембинаць. Юмбура’ хэвхана Аксаркахад миндя почтам’ ӈатеӈгун. Тикыˮ тутаˮ, ханонаˮ пэндынаˮ, сяймадавэйˮ ӈани’ ӈэдалаӈгуваˮ. Пуйко’ хардамна тосетываˮ. Тынаˮ мя’ тикаркахана хахаись, сабка я’ поӈгана ӈась. Пи’ тутан, тыд тадаӈгун, ӈани’ хандаваˮ. - Немам’ мэсоˮмарˮ таня? - Нид ӈэдалё хонарасетыв. Тюрамд ян’ нялпарабтавэн’ ӈэӈгун’, тикым’ намда, паромба санаӈгувˮ. Ниниˮ няд хаёсетыдм’. Ӈоб’ манзара нямэни нюм’ Пыяхарёй Ӈоктэтта. Не няда танясь. Ӈокханда тетваць. Пэндаи ядэлаˮмахаданда ӈани’ ёртяӈэ таралъяваць. Ёрма манзаям’ тябибтадм’. Ӈэниˮ саˮнюйˮ пивахана ханимзетыˮ. Панаевскахана теда’ Кугаевскойнаˮ нися ерваданаˮ тарась. Нянда хаядм’. Мадм’, пастухӈэ сиˮми ӈэдараˮ. Небяхаюни’ тэхэна ядэрӈаха’. Мяˮмаˮ ӈэсын’ ӈэсода, тарем’ манзараӈгудм’. Маˮнив: «Пиртар?». Мадм’: «Пиртав. Сярдадми ӈани ненэць’ ни яркыбаӈгуˮ». Ненэсянда, харˮни яркола пирˮӈавась. Няхарˮ по’ ямбан’ пастухӈэ тарадамзь.Хасавахат савовна манзарасетыдм’. Премияӈэ хасава юˮ тым’ няˮмадамзь. Няхарто’ ятя суюˮ. Тикыниˮ ӈармаˮ, тыˮ мандалӈэ вадыˮ. Теда’ нюниˮ нюˮ мэта тыˮ тикыниˮ вадёмяˮ. Тамальӈгы похона яӈга ӈэсыˮ помна ядэртаˮ таняць. Малкодаˮ, тыто’ пи’ ерь ванвахана, лакамбой хонаӈганаˮ ерамбиць. Тарцям’ няˮамбато, ӈобто пикци’ мадабиць. Мань ӈобˮ пи’ ханани’ ни’ юсебтэявˮ. Тэри синдарыдамзь. Ӈобниˮ мэйнась. Тарем’ ӈэсыˮмана ядэрта ненэць’ еркарада Нохось. Тикы мале тюковна товы, тамна харамда няˮамби. Ӈобани пикцям’ мадаванзь мэ. Хэвхани’ ӈоˮ тэвыˮ, мань ӈамдывˮ. Неновна хонаравы ӈэбни, пуна’ собранияхана ӈобани’ пикцям’ манэˮлабтаӈгудась. Тетюмдей по’ пастухӈэ таралпани, хаюпа нюни нисяхана хаядамзь . Хардахана ӈани’ манзара пэйваць. Поленˮ кубометра пэрӈадамзь, хоровиˮ мякана манзарадамзь. Тамальӈгана хибяхарт манзаясиˮ ӈамдёда яӈгусь. Тикыни ирманяˮ нюниˮ вадабидамзь. Теда’ ӈопой манзараˮма’ пода тянёӈэ паддархаˮ, пенсиякода ӈулиˮ тянё. Панаевскхана социальной защита серо пэртяӈэ таранам’ лаханакурць няˮӈадамзь. Мась, Татьяна Даниловнам’ падрода сомбовна серта нюда нядабто’ тара. Таремӈгавˮ манзарама’ падрода ховыˮ ӈэдарахаˮ. Районандо’ пенсионной фондан’ хандаˮ, небямдо’ нянандо’ содаӈгуˮ. Суд’ сер’ серта пиртавакыдˮ, ӈопой Татьяна Даниловна маˮнивˮ, тамальӈгана манзара нямыда теда’ малˮ яӈгуˮ. Таӈок по манзараˮмахаданда, нямарпадада ӈопой сиˮив ёнарˮ. Тикыд ирыхына иланд’ таславы есяхаˮ манэць, няби пеляхартадо’ яӈгу. Ӈавадана нюда сита нядабиˮ, харто’ тэкоцидо’ таняˮ, едандо’ терˮ ӈоб’ таняˮ. Татьяна Даниловна’ вадавна, тамальӈгы ил’ сэвхаˮта ӈоб’ ӈадиберцяты. Сяна юраӈгуда… Саюˮ по’ мальӈгана мэн’ харваˮ, ныхындо’ яӈго яӈгандо’ си’ хэван’ монаˮвэкоиˮ танясетыˮ. Тарця сер’ яна сярˮ нина яӈгобта сава, ӈадьбята ила’ хурка ӈэˮмя теда’ вадёдана ӈацекэхэˮ вадець тара.  Лариса Ӈокы’ падвы"
https://vk.com/wall-147614552_3210,"Текст на лесном диалекте ненецкого языка👇🏻✍🏻 Каԓи” ватапи”🙏🏻👏🏻 Выӈкай тохона”, дякохона” каԓя” пу”тахана чидюмты”. Таԓям Пюԓ дяханана каԓи” ватапи”. Чики мансдям Каԓпюԓкана ӈайта община Харампуровская шеԓтапита. Таняна мансԓанна” мат՚ пуӈ дямпны куше каԓи” ватапёма шеԓым хомана тасԓаӈатуӈ. Четаӈ манԓе неньшаԓманна каԓитоӈ ватапёнԓдятуӈ. Хэлаку” каԓи” камна тышиняна вачутана” кэмчаки” кали” форель ватапи”.  Таньше каԓи” ватапёши Харампуровская община куптаӈ мансԓаӈа. Каԓпюԓкана ӈайта цехханантоӈ общинахана ӈэйванаа” каԓи” ватапёшь мэта установкам шеԓтаӈашь”. Таняна ӈаԓка кычаԓаха ӈэйшадяай мюня форель ватапи”, хэлаку” каԓи” - шумпак, вичиԓьшаӈ, шамтаӈ, падяхаӈ кыԓыню”. Неԓьня чиԓимя ӈэйтахантуӈ каԓи” заводхат тэмташтутуӈ, тайня каԓьтуӈ кылынюӈайши ваташтутуӈ. Шича дю” шича кычаԓаха ӈэйшадяайтуӈ, чет՚ дюԓ литра ӈок викня пантамы”. Пюԓдяхана ӈайта АПК тэта Михаил Быстров маньшту, таняӈи шанат дёнаԓ” кылыню” пыташту”. Каԓяӈяш каймяхатоӈ ненэй викня ӈайта каԓитуӈ мят՚ ӈайтапташтутуӈ, таняна ԓэмтуӈ тайвуташ ӈаԓтамантуӈ мэты”. Мыԓичуй ватапёнԓмайтуӈ каԓитоӈ манԓе ӈаԓмай”. Меԓ, хомана ԓэмтуӈ мемантуӈ мэты” четаӈ ненэй викня ӈайта каԓи” мят՚ ӈайтаптымпитуӈ. Таняӈ машен՚ канхана тэйваштутуӈ. Дянтуӈ поӈ ԓакдя ниӈа, Каԓпюԓкаты ше՚ӭв дю” шича километраӈ кун. Кэмчаки” каԓитоӈ минԓенахантуӈ камантуӈ тэйхана де՚та ӈайта ӈэйшаӈкана тайвапитуӈ. Чики ӈэйшаӈканантоӈ каԓи” шедёт ӈайтаптампюта копрессартуӈ тадя, кычанта вит՚ дячамтампюта ԓаптыудита. Ӈуп ӈэйшаны дюԓ форель пыташту”, ӈуп каԓянтуӈ шетты няхаԓ дюԓ граммхат ӈука ни ӈэт. Каԓи” тэйвапёта” маньшту”, чикехэт ӈука вэйма, викнянта шедюта чидюмты. Таньше минԓешь чахи дяхантоӈ хомана тэвԓаштутуӈ. Каԓитуӈ тышаӈ, викня ӈайта каԓи” мят՚ ӈайтаптампюшататоӈ веша коԓкачум шеԓтамай”. Чикинтуӈ кысумна каԓитоӈ хомана, ӈамэхэԓтуӈ ниш’мы камаштут”. Харампуровская общинаӈ мансдям минԓена тэтантуӈ Александр Девятериков ватахана” таԓям ненэй викня диԓина”, хома ӈамԓыхина” ӈамԓампюта каԓя” меԓ ӈамшитуӈ мешту”, меԓ ӈаԓамшту”. Четаӈ манԓе дю” дёнаԓ ӈок каԓям каԓи” мят’ ӈайтаптаӈа”. Понантоӈ хампԓяӈк пуӈ чена цеххана ватамайтуӈ кэмчаки” каԓитоӈ Туето нимича тодядян каԓи” мят՚ ӈайтапташтутоньш. Таняна вит՚та кислотность ӈука” ӈайтаны каԓитоӈ каштуш”. Таԓям наӈича дян - гидросмывной карьерхана ӈайта вит՚ канадятоньш. Чики дяӈим сельхозпредприятитоӈ няӈта общинантуӈ дят патмайта. Таняна вит՚та хома, четаӈ чикехена каԓитоӈ ватапёштондятуӈ. Таняӈи токушаӈ деԓьня ӈайта каԓитуӈ мякна хэлаку” каԓи” - шумпак, вичиԓьша, шамта, падяха ватапи”. Чики каԓяхатоӈ навыты чиԓими” ӈомтапёты”. Хампԓяӈк пуӈ дямпны ватапёчитуӈ каԓитоӈ хомана ӈаԓмай”. Хэлаку” каԓитуӈ кэвхана форель ватапи”. Пюԓдяхана ӈайта АПК тэта Михаил Быстров маньшту, непоӈ Харампуровская община шича тонна ӈок кэмчаки” каԓи” Пур-рыбаны миӈаш. Тат’ӈявта похона дю” тонна ӈяш мичиԓпёчитуӈ каԓитоӈ кананайтуӈ. Таньдёԓьшкана кэмчаки” каԓитоӈ манԓе лапкахат мичиԓпёнԓнайтуӈ. Каԓи” ватапёмаӈ де’эмня Харампуровская община шича направленита - каԓьта ватапёчита калита” тэмтаԓымпи, каԓи” ватапи. Навыты хэлаку” каԓитуӈ чиԓими” ӈычимахаты шан՚ наӈича дяхаты” чиԓимям ништоны тэмтан, каԓьтуӈ каԓитуӈ кылыню” ватапёнԓны”. Тайня чики ватамайтуӈ каԓитоӈ дякохо” ӈайтапташтондятуӈ. Каԓи” выӈкай дяхана ӈайта” дякохона” ӈоктампёшь таԓамам, хэлаку” каԓи” ватапё де՚эмня ӈайта” вачи” Ямална ӈаԓка тэта Дмитрий Артюхов наԓаӈ округна нямна ӈайта шеԓу” вачашь путахана мэтата докладхананта вачадяташ. Каԓи” ватапёта” хозяйстве” округханана нятапитуӈ. Каԓитуӈ ӈамԓат тэмташататуӈ вешататуӈ мишту”, чиԓими” тышиняна ӈайта” каԓтыхит тэмтаметуӈ вештуӈ митчешту”. Чикиӈ камна шаӈкмян каԓи” нямаԓпёмаӈдет тонԓюта” хозяйстваха” тасԓёта” грант” тадя”, агропромышленный комплекс мансдям чуув падеԓьч шеԓтамы”. Лариса Айваседо патмы 🤝🏻👍🏻✍🏻📩🗞"
https://vk.com/wall-147614552_3207,"Неняӈгˮ иры’ 🦟🦟🦟 Ты пэртинаˮ тэтналыдˮ. Сяторик – неняӈгˮ тилыдˮ, паӈодо’. Талм’ нумӈгана, пэвсюмя’ няна сэбинеˮ. Теда’ иры нердена яляхартана мале нумда ядемя. 🌞🌞🦟🦟🌼🌻🌺 Яда илелъйˮ, нероˮ малˮ вадыˮ, выӈгана хуркариˮ паской ӈамдэˮ ӈадимяˮ. Хабтеˮя нялеˮ, ёрекаˮя таредо’ нядандо’ тэри лэбтакарӈаˮ. Ӈобладˮ мюсермы ненэцяˮ няхато’ ӈэсурӈаˮ. Ӈока тыˮ саць ни нявотартˮ, падева’ ямбан’ ӈобкана мюсертаˮ.Иры’ ямбан’ неняӈгахат ненэцяˮ, тыˮ таӈгм’ ниˮ хомбаӈгуˮ. Пыя’ савакˮ тарси сыбенебˮнандо’ тыто’ тяхана пурадм’ пятабаӈгуˮ. Неняӈгˮ якем’ пилюˮӈадо’. Мякана’ ӈодˮ неˮ пурад нядмяˮӈаˮ. Пи’ тяха’ еванзь хандаˮ мэта тыдо’ халя’ юркана масарˮпидо’. Ты’ падева ёльцяӈгана хибяхарт тэри’ ни ӈамдюˮ. Вы’ терˮ идё тыто’ няримна ӈаˮ. Неˮ хасевдо’ тарабтамба мякы манзаидо’ минреˮэ. Тарем’ ерембата ӈудито’ вэӈгохона ӈобˮ, сидя сэдоӈоˮ сертабиˮ. Ханяӈэхэна пыдо’ ӈодˮ тыто’ тяха’ ӈани’ ядэрӈаˮ. Хасава’ ныланабито’ сер хахаяда тохоˮ, яхахаˮ поӈг пядыбиˮ. Тарем’ ханяӈэхэна ӈока халяханаˮ неˮ юрикˮ, порц пиресетыˮ. Ты пэртя яля’ ямбан’ манзараˮмахадандо’ еняндо’ хэˮмяхад есьредо’ сярˮмахад хонасетыдˮ. Хубтахана’ ядембабˮнанда я’ ӈылмна соннаˮ падена тыˮ хумнавна харбё юркаӈгудˮ. Пи’ тяха’ манзаравы нямдо’ ядабтаӈгуˮ. Ялямдо’ ӈани тэхэнато’ мэˮтадо’. Неняӈгˮ иры’ таӈгм ни татˮ. Фото: [id254117851|Марина Яр]"
https://vk.com/wall-147614552_3198,"Выстакам’ манэˮтаваˮ  Ӈэрм’ терˮ ненэциенаˮ харта’ ӈодˮ мелˮ. Пыдо’ хуркариˮ таросяда ӈамгэхэт тарана ӈавэˮ мимбиˮ. Тикыдо’ ёльце маниебˮцёˮ. Маняˮ нянаˮ сыраць, теда’ луцаˮ ӈани’ тарем’ мирць тухуˮ.  Неняӈгˮ иры 9 яля пиркана Салехардахана выстака’ манзаралты. Тодо яхана иленаˮ мирця ненэцяˮ хареˮ сертавыдо’ манэˮлабтамбаӈгуˮ. Округнаˮ терˮ хавна тёняӈы хабиˮ округхад, Чукотка’, Магадан’ тамна ӈани’ ёˮ няд хибяриˮ мивы манэˮтаваˮ. Тикыдо’ я’ нямд хавна, кашалот’ тибяхат, корова’ лэхэт, тивтей’ тибяхат мивыˮ ӈэӈгу. Маняˮ округхаднаˮ ненэй ненэцяˮ няваˮ-Виктор Ядне, хабихи’ Сергей Аляба, Александр Сотруев мэӈгуху’, тамна ӈаниˮ мел манзаидо’ манэˮлабтамбаӈгуˮ. Тикы выставкадо’ вэба иры тетимдей яля’ ӈэсонд’ манзараӈгу"
https://vk.com/wall-147614552_3194,"Тарана сероˮ минреˮӈаха’  Хэвы сиˮив яляхана тёняӈы Ензя’ няд мяк туртахаюна’ таняˮӈаханзь. Пыди’ Дудинкахад товэхэˮ. Ӈулиˮ тарана серм’ минревэхэ’.Мяд’ терˮ «Майˮмам’» нюбета клуб’ сероˮ минрена-Елена Кумивна Евай, няби «Я’ вал» нюбета илаӈгы ненэцие организация’ ӈэвахана мэна- Дмитрий Кошкарёв турӈаханзь. Пыди’ ӈамгэ еˮэмня товамди’ тарем’ вадеˮӈадинзь. Дмитрий Александрович мась:  -Яхананаˮ тарця тоенана серˮмаˮ таня - Ензя’ терˮ илебей ненэцяˮ хареˮ невхы иринато’ илам’ юрыбидо’. Вадамдо’ ехэрадо’, хареˮ паныдо’ мэсь сядоларутаˮ, пыхыдахато’, тэнзахато’, ӈэрм’ терˮ ӈэвадо’ нянандо’ вэвараха. Тамна тарця ӈэбата маняˮ ненэй ненэцяӈэ пыхыданаˮ ёˮтынаˮ. Ӈадьбята мани’ яханани’ проектм’ Елена Кумивна ня’ паданинзь. Сидя миллионхад вата ёнарˮ есямˮ нэкалӈанинзь. Тарця конкурсм’ «Норникель» хусувэй по’ минре. Нерцюбтˮ конкурсахана мэˮмами яӈгу. Тарана серканани’ Ямалнаˮ терˮ культурахана манзаранаˮ нинаˮ ӈарка нядма ӈэӈгуць. Сиднаˮ тараˮ, сёˮ мэць тохолаванда тарась. Сиˮив яля’ ямбан’ ӈарка няхаюнаˮ Татьяна Лар, няби Елена Уфимцева сидни’ тидхалеˮӈаха’. Мань яханани илебей ненэцие ӈани тохоламбин’, теневабцоми тянёри. Ӈадьбяна нянанаˮ тохолкова тарась. Няхаюнаˮ еˮэмня Ямалнаˮ ӈэм’ терˮ сероˮ тасламбада департаментхана манзаранаˮ, «Ямал-нюˮнаˮ я!» ассоциация’ терˮ тасалковам’ мэˮӈаць. Округхананаˮ ханзерˮ вадинаˮ мэˮманаˮ, лэтраваˮ няю’ ӈамгэ сава сероˮ минреваваˮ вадеˮӈаць. Няхаюнаˮ ӈодˮ вадамди’ мэˮӈаханзь. Пыди’ тохолкованди’ хавна тамна хынота няхаюнаˮ яханди’ ядэлаванзь хаˮмэхэ’. «Вы’ сей» ансамбльхад самляӈг ненэцям’ явнанди’ ӈэдалёлтабуванзь тасламбихи’. Ензя’ няна илаӈгы ненэцяӈг, хурка ӈэваваˮ манэˮлабатаван’ харваˮӈаха’. Хареˮ илам’, вадам’ теневабцоˮ – ваˮлёй ӈэбцо’. Нянанди’ тамна сидя хынота таравы, тикы няю’ маняˮ округваˮ есям’ ӈадимдеӈгу. Татьяна Нюдихасовна маˮнисяв, мани’ Елена Хабиевна ня’ сяхари’ ниниˮ нядабини’.Тёняӈы ненэцие округхана иленаˮ няханиˮ ӈани ӈэдалёрӈанинзь. Хареˮ илаӈгато’ енавадо’ ихиня пои. Тамна илаӈгы ненэця’ тарця тарана проектм’ минревадо’, тикахана нерняӈы илнаˮ неда’ хайнаӈгу. Ненсяриˮ ӈулиˮ тарана серˮ ӈэвы. Масиˮ янаˮ терˮ ханзерˮ хыноˮмам’, таравам’ манэˮпато’ поӈганандо’ ненэй ненэця’ ӈэвамдо’ мэёвна хамеданаˮ танябˮ сава ӈэӈгусь,- тарем’ Елена Кумивна мась. Н. Салиндер’ падвы"
https://vk.com/wall-147614552_3192,"Дудинкахад паднаˮ🙏🏻 👍🏻🤝🏻✍🏻👇🏻 Форуман’ хамекурӈаˮ 🙏🏻 Таймырхана илаӈгы ненэциенаˮ форуман’ хамекурӈаˮ. Тикы манзаям’, ӈэрм’ терˮ ассоциация’ минреӈгуда. Тарцядо’ ӈэрм’ терˮ илебей ненэцие ед’ таславы, мале няхаромдэй яӈорэй ӈэӈгу. Тюку по’ пилюˮ иры нюртей яляхана ӈобт маˮлёдаˮ. Самляӈг яля мэтадо’.  Форум’ серкна манзараванзь 18 подандо’ хэвы ненэцяˮ хаˮӈаˮ, ӈодь 35 поход ӈока ниись ӈаˮ. Маˮлёва’ нермбэртяˮ теда’ ненэцяӈгад падро’ маˮламбиˮ. Тарцян’ иламдо’ нерня минрена илаӈгы’ ненэцяˮ, хэвханандо’ иленаˮ нито’ илам’ савумдамбаван’ харваниˮ маˮлаӈгуˮ. Ӈобт’ тэвбато’ пыдо’ помнандо’ ӈока серм’ тасла пиртаˮ. 🤝🏻🤝🏻 Форумханандо’ сероˮ хамедамбади, законо теневани, ӈани юнета ненэциеˮ ядабтамбаӈгуˮ. Ӈацекыˮ тохолколамбава, илам’ савумдава нямна ӈобтарем’ лаханакуртаˮ. Таддикад ӈани ет ӈамгэри сероˮ тасламбаӈгуˮ. Тикы’ ненэцяӈгат пыдо’ тарана ӈамгэхэˮ тохолкодаˮ. Ӈэванда форуман’ районаˮ терˮ маˮлёсетыˮ. Теда’ ӈодˮ таняна мэвандаˮ мале ӈахакуд ӈанэкурӈаˮ. Тэри хумбасиˮ ӈобт тэворма’ ни ӈаˮ, тарем’ илебей ненэциенаˮ сероˮ тасламбаӈгуˮ, тидхалеба тохоламбаӈгудо’. Пудана форум’ пуд мале ненадо’ илебей ненэциенаˮ ӈадимяць. Пыдо’ хареˮ падыбада проектханандо’ нито еˮэмня грант есь нэкалпиˮ. Районхананаˮ Семен Яптуӈэ, Вячеслав Сигуней, Денис Силкинм’ мале сававна теневадо’. Пыдо’ хареˮ иле яханато’ хуркариˮ тарана сероˮ ӈадимдець. Тикы нинаˮ сяхари ӈэрм’ терӈэ поӈганаˮ маси нермбэртяӈэ тараӈгуˮ. Тюку форумхана няхарˮ нянаˮ тоˮолха ненадо’ илебей ненэць’ ӈадимбˮ ӈули сава ӈэӈгу. Тикахана тарця форум’ хумбасиˮ нидо минреˮ.  Елена Ямкина’ падвы"
https://vk.com/wall-147614552_3190,"Тёняӈы нинаˮ ил’ 👏🏻✍🏻 Няръяна Маркад падна👇🏻 Тиман’ явна ядэрӈаваць👏🏻👏🏻👏🏻👏🏻 Индигахана иленаˮ хибяриˮ тарем’ тасламбидо’, хареˮ илева ям’ тенева тараˮ. Пыдо’ харто’ ямдо’ мэнедо’, лэтрабидо’, сахарамбидо’. Тиман’ вымна тыбэртяˮ- мюсерӈаˮ, халяданаˮ - халяком’ няˮамарпиˮ, ханенаˮ- ханесэйм’ тэволасетыˮ.  Тиман’ ядо’ ивня’ ӈэда якоця ӈэвы. Сян’ ӈэдалава пиркана Баренцев’ яв хамбада’’ моёпи. Тикым’ пыдо’ Индиган’ туртахаˮ манэ’’лабтамбидо’. Харваниˮ иˮ варан’ ядалэйдо’. Варемдо’ мэта хибяриˮ туризм’ манзаиˮ пэрӈаˮ. Таняна Россияна’’ хэбидя яля’ ваерасеты. Тюку по’ матˮ яˮавлада неˮ яв’ ӈэсонд’ ядэрӈаць.👇🏻🙏🏻👇🏻 - Саво ирий’ 12 яляхана маняˮ Индигахад тарпынаць, пуня’ 16 яляхана пэвсюмбы’ пеляхана товаць, - тарця вади’’ Юлия Алексеевна Талеева хэтась. – Ӈокханда самляӈг яля’ ямбан’ 90 километрм’ ваяртаваць, Нюдя Горносталья’ яхакоця’ ӈэсонд’ тэвынаць. Тюку мэвахана матӈэ’ ядэрӈаваць - мал’ неˮ. Хэвхананаˮ Зенитм’ нюбета вэнековаˮ сюрась. Миˮманаˮ ёльцяӈгана’ сава нядаӈгодась, сиднаˮ ерамбадава… Ядэрманаˮ ямбан’ нумда савась, хаярэця ялякоць, мерцякода яˮавлысь. Самляӈг яля’ сер’ паской хой’ якоцявнанаˮ ядэрӈаваць. Ядвана’’ мальӈгана яваˮ нёхолкадˮ тавдамбиваць. Тиман’ выӈгана мань’ ирин’ ири мяд’ терсавэй тыда’ маниесь, мюсерӈась. Сиднаˮ нум’ ириваˮ лэтамбадарахась. 🙏🏻🙏🏻👇🏻 «Легенды Тимана» нюбета экспедициян’ ненэцяˮ нябимдей по’ тэворӈаˮ. Харто’ ямдо’ теневанаˮ, мэненаˮ хибяриˮ нидо’ явнандо’ ядэлаˮ. Тикы’ тарана серм’ Юлия Барамохина, пухуцямда хусувэй серкана нядабада Сергей Барамохин ня минреди’. Юлия нюдя ӈэдяхаданда’ явнанда ядэрцеты, ӈарамзь ханярина иленаˮ хибяриˮ таня’ тэврамби, мэкад’ ӈавэˮ манэˮлабтамбиˮ. Баренцев’ яв’ ӈэсонд’ нидаˮ ям’ ехэрана ненэциеˮ ядэлаˮ. Яхакоˮ, тоˮ , саляˮ нюбедо’ ханяд ӈадимы ӈэвам’ вадецетыˮ. Вадёданаˮ ӈамдэд манэˮсарцетыˮ, сямян паской ӈавориˮ хомбасетыˮ. Хареˮ яхана ӈока ихиня сомбой, сейхана лимбяка ӈавориˮ нямна лахарёдо’ мэцетыˮ. Тарем’ ядэрмахаданда хибяри ныхыдамда яхаданда’ нэкалтарха’ ӈэсетыˮ, сян’ яля’ ямбан’ сававна ныланарахаˮ ӈэӈгу. Хусувэй ӈопоймэвна ядэрмы хибяри ӈани’ похона сейкода ӈани’ таня сата. Тарем’ хибяри’’ харто’ ямдо’ торомдабиˮ.   Автор: Юлия Талеева’ падвы 👏🏻👏🏻👏🏻"
https://vk.com/wall-147614552_3176,"Оленеводы и оленеводство в сеяхинской тундре, сохранение традиционного уклада, вековые знания, кочевья, пастбища- сегодня об этом говорили с депутатом Законодательного Собрания Ямала с Тимофеем Нгэковичем Лаптандер. Подробнее в ближайших номерах газеты."
https://vk.com/wall-147614552_3174,"Сайнороˮмаˮ поˮ тенˮ Сайнормы ненэциеˮ мяд’ тер пюрӈаваˮ Семён Константинович Яптунай – сайнормы ненэць’. Сайнорць’ мэлва’ яда тарця нюмам’ мэˮмы: 11-й гвардейский кавалерийский Краснознамённый полк 4 гвардейской кавалерийской дивизии. Таняна отделение’ командирӈэ таравы. 1943 по’ сентябрь’ 27 яля’ 2-й Прибалтийской фронт’ 2-й гвардейской кавалерийской Краснознаменной корпус’ № 21/н приказхана Отечественной войны II степени орденхана ненадумдавэдо’. Семеновка харад’ хэвхана сайноромандо’ мальӈгана разведчикӈэ таравы. Саю няˮамбада я’ няю’ нись пина ядэрмы. Харта ӈудахаˮната 10 саюˮ солдатм’ хадавы. Няˮанда муӈнг ӈобтикы еремы. Тарем’ ӈодˮ нида тамна нядабавы. Ӈобкарт еӈгам’ пуня’ нивы сертаˮ. Саюхат яваˮ ӈэдабавандо’ мальӈгана дивизияда ёльце ӈарка таром’ тэвравы. Ӈока ненадумдаˮмам’ няˮамвы. Маняˮ янаˮ тер ня’ таняна 11 Советской Союз’ Геройˮ сайнормыˮ, самляӈгдо’ 11-й кавалерийской полкхана мэвы. С.К.Яптунай’ нямна ӈокам’ ниваˮ теневˮ: 1924 похона соявы, тэнзувнанда ненэй ненэць’, ВЛКСМхана мэвы, 1942 поход Центральной фронт’ Красной Армия’ рядовойӈэ таравы, сенз ӈэвы, наградада яӈговы, сайнорманзь Надымской РВК ӈэдабтавэда. 1944 по’ март’ 4 яля’ К.В.Яптунай сайнороманда мальӈгана яӈгумы. Белорусской ССР’ Витебской область’ Витебской районхана Букштаны харад’ хэвхана сюрмэдо’. Ӈани яӈганя К.В.Яптунай таняна сюрмы ӈобтикы ӈэсь пирӈада. К.Яптунай 1924 похона соявы, сояˮма яданда Нады (Надым, масиˮ Ныда ӈэдакы) пады. Пуда сайнорома’ яда - 36-я отдельная стрелковая бригада. Сайнорманзь 1942 по’ март ирыхына Ямало-Ненецкой ОВК ӈэдабтавэда. Падарканата нисянда танява пады, Яптунай Константин Васильевич Нады (Ныда масиˮ Надым) хардахана илевы. Букштаны деревня’ хэвхана ӈэвы хальмеро Октябрьской сельсовет’ Шапуры деревня’ няю’ ямдалавыдо’, таняна ӈопой пэмбахана сюрмыдо’. Сюрмы ненэциеˮ падаркана Яптунай Семен Константинович нюм’ пады. Соява’ пода - 1923 по, 1944 похона яӈгумы. Тюменской областьхы сайнорома’ поˮ тенˮ книгахана (том 3, стр. 397) Ныдахана 1924 похона соявы Семен Константинович Яптунай 1944 по’ март иры’ 24 яля’ яӈгумэӈэ пады, Витебской областьхана сюрмы. Тедари’ ӈопой ненэцяӈэ тасла нидо’ пирасˮ. Масиˮ сидя яӈгана ненэцяӈг’ ӈэдакэхэ’. Еркарада, нюмда, ӈани няˮамнанда ӈэда вадаˮ архивˮ падаркат падвыˮ.  Автор: С. В.Шулинин’ луца’ вадавна падвэвна Г.Кинчина’ ненэй вадан’ тэвравы"
https://vk.com/wall-147614552_3173,"(Лесной диалект) Дилта дямпан каԓиташ мансԓаӈа Каԓпюԓняна выӈкна диԓина” нешаӈи” дяку” дёмпёшь каԓиташту”. Дяши” вит” хомана ка՚аммахаты”, минта” каԓитуӈ ӈайтаптамантуӈ тэйхана дюнтуӈ няӈ ӈайта ӈайвачетуӈ мэԓашту”. Вента хатта дяха’ ӈамы меԓ дёнана, таԓям’ дяԓи”тахана ӈайвашту”. Куки нешаӈи” манԓе дютоӈ ӈамтайтуӈ, дёԓеԓьч чепьӈа. 👏🏻👏🏻👇🏻 Юрий Айваседо шича՚ дю” хампԓяӈк пуӈ Харампуровская общинахана каԓиташ мансԓаӈа. Юрий Анатольевич тамна нючауди няш каԓиташи тохомы, таԓям четаӈ пыта шаӈкмян ӈайватам мэмам ни дехеԓа. Нета” няш дёԓеԓьш мансԓаӈа, бригадаханантоӈ хампԓяӈк ӈяш каԓитаӈа”. Шу՚няав дяхам дёмпёшту”. Дяхантуӈ вит᾿ ка՚аммахат дюмтоӈ ӈамташтутуӈ. Четаӈ манԓе дяхамтоӈ дёмытуӈ. Дютоӈ шича лапьта, каԓитоӈ нимихинтуӈ чушту”, тэйня танят поӈкахана ваташтутуӈ, ними тамчота дюнтуӈ лапянт камташтутуӈ, хаӈумантуӈ тэйхана”. Каԓитуӈ каймяӈ тэйхана дюмтоӈ писамэй манысаԓьчтутуӈ. Юрий Айваседо нянана мансдянта де՚эмня дёԓимяшуши маӈаш: «Шича часхана дюма՚ манысаԓямаш”, ӈуп тоннахат ват՚та хампԓяӈк дюԓ килограмм ӈокхама четаӈ ӈайты. Чептаӈ машинатма каптанӈама”, каԓина” общинана базан тэйвамана мэт. Шаӈок квотама, таӈок каԓям каташтума”. Хампԓяӈк дю” тонна ӈяамванчина” каԓина” ӈайпыи, таӈокԓим катанаӈама”, ӈыдитоӈ ӈайтапташтуна”». Дюмтоӈ таӈичуӈ дямпхана, неԓьчеэй чешчи” дёԓьшат мэтӈатуӈ. Юрий Анатольевич бригада᾿ пу”тахана каԓита” пԓаным дёԓьчмананта коштута. Нешаӈи” маньшту”, выӈкна пу”тахана каԓитоӈ чидюм’ты. Дюнтуӈ кявны наӈича дяхат, каԓтыхит туԓта ӈанохана тошту”, тайня таԓям каԓя” ӈатан кяшту”. Таньдеэмня мунуши Юрий Анатольевич маньшту: «Такки дяхаӈ ӈайвахай пуԓ՚ нянахама тай՚ каԓитадя”, чикита вэйма, чукян, дюна кайван тошту”. Каԓя таԓьча, ӈанум вешам՚ токатаптанаӈаны, минханта тышаӈ вит᾿ ӈыԓ хэйны, ӈатан кэйны. Тайня таԓям дяхаӈ кысумна ӈанохана дятыԓта” чупей каԓина” лохоштутуӈ. Таԓьчахана ӈамы каԓя ӈайты». Каԓитама -шеэмна мансдя, нешаӈи куԓкаԓи вайма нумкна дёԓеԓьш кяшту”, ӈукаӈпомна каԓятатуӈ планыхинтуӈ мимантуӈ мэты”. Ӈука” каԓи” миты” - мансԓамантуӈ мит՚ вешатуӈ тадяны. Катамайтуӈ каԓитоӈ каԓитана” нешаӈи” Каԓнаткахана ӈайта факторин таштутуӈ, таняна каԓи” нямаԓпёта базатуӈ тадя. Нешади” тамы каԓе” вомантуӈ тэйхана таняӈ холодильникхи” хинташтутуӈ. Таӈи путинаӈ чепьмахаты каԓитана” дяԓи”тахана ӈайвашту”. Дёԓиԓмантуӈ камна дю”туӈ дяхаӈ вент канамаӈ тэйхана пон манысаԓьчтутуӈ. Юрий Айваседо каса нита” ӈупчики выӈкай дилант тохоԓайташ. Ӈаԓкатоӈ Вячеслав нешамта каԓита нятапёшту, деԓьтоӈ мансдяӈ дет Таԓкахай колледжхана тохоԓку. Нюча каса нюдюм, ни нюувдета Каԓпюԓкай школахана тохоԓкухуӈ. Пушадём Ирина ӈупчики каԓтыхина мэшту, Каԓпюԓкай клубхана мансԓаӈа.Таӈичохона, хыԓаӈ каникултуӈ ӈайпы пон выӈкай мяктуӈ тошту”. Нешаӈ дилым, шаӈкмян выӈкай мансдям хомана чедимяӈатуӈ. Юрий Анатольевич ӈутаханта ӈайта бригадата пон хома патаԓт камашту. Таԓьча нешади”, мансдямтуӈ, дилмтуӈ хомана минԓена тадямэнан, маня” ненэй нешаӈя выӈкай дилма неԓьняӈ миндя. 👏🏻👏🏻"
https://vk.com/wall-147614552_3172,"Хохорэй’ то 🦢 Салехардахана пудана мале сян поˮ хуркариˮ ядэлаваˮ, ненэцие харвабтана ёˮ ӈадимдембиˮ. Тюку по’ ӈани’ ӈобм’ сертаць. Тикы-хохорэй’ том’ нюбеˮӈа. 🦢🦢🦆🕊 Тондо’ ненадумдаˮма сидя хохорэйха’ тараˮӈаха’. Маˮнисямˮ тикаха’ тоди’ мальсей таня’ ӈэдараˮмадо’. Сельбя’ няна тохонди’ тэввэхэ’. Мале салабаӈэ хэˮмяхаданда ядембада ян’ хэсь яˮамвамди’ ненэцяˮ хамедавэдо’, ӈадьбято’ няˮамвэхэюдо’, сыра’ хардахана илевэхэ’. Хохорэйхаюдо’ тодо тэнзаха’’. Тикахаюдо’ икня хатакарбати’ ӈулиˮ маниебˮцёхо’. Таняна мэнаˮ нув’ сармикˮ ӈокадо’ тарем’ хадюлавыˮ ӈэвы. Теда’ икня’ индё ватовна хатакарӈаˮ. Харадˮ поӈгвахана хохорэйˮ тэри’ сомбой, выӈгана тикыˮ нув’ сармикˮ сабе нидо’ савусˮ. Пудана поˮ хойхана саць ӈокаˮма. манзетыˮ, хэвханандо’ ӈобˮ ӈэдалава’ пиркана ӈани ӈамгэхэрт нув’ сармикˮ яӈгодаˮ. Мал’ пиртартыдо’, ӈадьбято’ ӈодˮ волтамбидо’. Пидяда ӈаˮи ян’ ӈади, мюнянда тетсян’ сарˮнюда ӈэсь пирӈа. Ненэцяˮ хомбабато’ мякандо’ ханлэйдо’. Луца’ илаӈгана хохорэйваˮ тамна сяндаӈэ таславы. Хадаба нидо’ ӈэдарамбюˮ. Ӈокамбато’ ӈодˮ тедари хибяхартˮ таняд’ - «Няръяна книга» мюд’ нида хаˮаврамбюˮ."
https://vk.com/wall-147614552_3167,
https://vk.com/wall-147614552_3164,"Текст на лесном диалекте ненецкого языка👏🏻👇🏻  Каԓитани” дяԓям мэӈаш” Чуки диԓихиты Пюԓ дяхана каԓитани” дяԓи” мээԓӈа”. Неԓьчеди мансдянтуӈ дет тонԓюта праздникхантоӈ Харампуровский общинахана мансԓанна” номаш”. Поӈкнатуӈ шанакош чепиԓяш”, шанат конкурсхана мянаԓяш”. Каԓпюԓкана диԓина” каԓитани” дяԓям хомана мэӈатоньш”. Меԓ дюԓкикат Каԓпюԓ чеԓы” праздникхантоӈ ӈанатайташ”. Ненэй мяту” меӈаш”, неԓьчут мячинчетуӈ ӈамԓат пиԓиӈаш”. Каԓитана” нешади” поздравийманта мэты Каԓпюԓны Пюԓ дяна район՚ тэта Антон Колодин тоӈаш. Антон Александрович нешаӈки” маӈаш: нинюта канэԓ, дилԓа хома ӈядя, дёԓеԓьч мэчита поӈкта” пон каԓяхат панчоштодя”. Чикиӈ камна праздникан томы” нешади” поздравийпёши Каԓпюԓтуӈ веԓв нятуӈ Мария Климова мунуӈаш, Харампуровский общинаӈ мансдям минԓена Александр Девятериков. Чики дяԓяхана каԓитана” куԓкаԓи” хома вачи” намтӈаш” няӈтуӈ мунумы” няхататоӈ”. Хомана каԓитамы”, ӈука каԓям катамы” патԓу” няамӈаш” хомана мансԓамантуӈ де՚эмня. Нешади” хыниԓмаӈ мэты Каԓпюԓкай клубхана мансԓанна” нешай” дет тонԓюта центрхат мэна” нетуӈ няши концертный программам՚ шеԓтаӈаш”. Каԓитама -шеэмна мансдя, таԓям выӈкна диԓешь тохомыԓи чики ӈайватам пиԓӈатуӈ. Пу”тахана каԓитана” таӈичохона мыԓичуӈ дёԓьшат дёԓеԓьчту”, ӈукаӈпомна каԓяуди” планыхинтуӈ мимантуӈ мэты”. Ӈука” каԓи” миты” - мансԓаматуӈ мит՚ вешатоӈ ӈука ӈайты. Четаӈ манԓе нешаӈи” каԓиташи чепьӈа”. Чуки похона Харампуровский общинахана шитчет бригада каԓитаны, ӈопшеԓы няхаԓ дёнаԓ хампԓяӈкдю” тонна” каԓи” катаваньш мэӈа”, таԓьча чуки понтуӈ планы. Праздникан томы” нешаӈи” поӈкнатуӈ мянаԓяш”. Неԓьчеди вальӈанохана ԓапяташ дяхаӈ кысумна миньш мянаԓяш. Таԓьча ӈанум мэши шаӈкмян каԓитана нешаӈ чедими. Выӈкна диԓина” тамна нюча՚ӈяш ӈанум мэши тохошту”. Чикиӈ камна касама” нюӈк ӈаймямтуӈ, нэхэмтуӈ конуԓпёшь шанако чепиԓяш”. Нэхэԓумпишь”, няхаԓ хаамхана хамуԓяшь”. Касами” мятаԓтаны” неӈи” ӈуп՚таԓям поӈкнатуӈ мянаԓяш”. Кукитуӈ пиԓи минаш, меԓьмана каԓям пэхэм шеԓтамам манысаԓяш”. Выӈкна диԓина” нешаӈкна таԓьча ныптакома дяԓя таԓа – четаӈ нум՚ таӈичумахаты шан нешаӈи” ӈудютоӈ дякуты, мансдетоӈ таӈи путинаӈ чепьмахаты ӈука” няшту”. Праздниктуӈ хитамахаты мянаԓьч шанакош нэхэԓмээ”, ӈайвахай местам канамээ” мячисы” няамӈаш”."
https://vk.com/wall-147614552_3149,Ненэй ненэцяˮ! луца вада -«ТАЛАНТ» ненэй вадавна ханзерˮ хэтыба тара? Индя ядэробцоˮ ӈыльняна хаебидаˮ.👇🏻
https://vk.com/wall-147614552_3144,"Заключительный день фестиваля ""Душа тундры"" в Горнокнязевске. Об этом подробнее в ближайшем номере газеты ""Няръяна Нгэрм""."
https://vk.com/wall-147614552_3138,"Сегодня начал свою работу Международный Этнофестиваль «ДУША ТУНДРЫ». Это  праздник творчества народов Севера, ярмарка «Мир ремесел», выставка изделий народных промыслов, мастер-классы по декоративно-прикладному искусству... и конечно, общение."
https://vk.com/wall-147614552_3136,
https://vk.com/wall-147614552_3133,"Дудинкахад Раиса Яптунэ падна🤝🏻👍🏻👩‍🦲👇🏻 Ӈацекы юйˮмя👩‍🦲👩‍🦲👩‍🦲📩 Хурина ямданава’, ӈыхы ян’ хэва’ ёльцяӈгана ӈаябэй ӈацекы ебцанда нимня юйˮмям’ мэӈа. Тиканда мю’ ебцсавэй ӈарханда паклембада. Юйˮмяда таславы торикоко ты’ хобахад ебцанда пяныдарев’ сэдвы. Пиняӈэда тохокана тэнавы. Юйˮмя тет иняна ӈобня’ сярыбада, ебцада ӈарханда, сёярта малхарт нись ӈадю юйˮмянда мюня ӈа. Хурина ӈацекы яӈгумбата ебцанда ӈылдарида хаебада, юйˮмяда, седада нянанда ӈани’ хаюртаˮ. Пыда пуданда ӈани’ хибяриˮ соябˮ, ебцанда педерм’, едэйвана ӈылдахая, тамна тяха’ нида мэтадо’. Мэйрё, сававна сертавы ебц сяндиˮ нюто’ вадырк’ тэворӈа. Ӈацекэнда ӈарвоˮмахад ебцдо’ юхуна’ мюня сюры, тад’ ӈани ӈадиˮманда ервдамда ӈате."
https://vk.com/wall-147614552_3131,"Дудинкахад Раиса Яптуӈэ’ падна👏🏻👇🏻 Ӈацекы’ ебц 👩‍🦲👩‍🦲👩‍🦲 Едемы не едэй соявы нюмда, сюнда хаˮамˮмахад, тандая’ сертавы ебц’ мю’ сыхыдаӈгуда. Нюнда ебцад нисяда, харта ирида ӈахакуд мимбиˮ. Пилиˮ нерде’ ӈобˮ ямб, тыялюй пя’ хэвм’ сомбовна сябаркая, туросахана салмрахая, ебц’ педарӈэ таслаӈгуда. Тиканда пирдада юˮ сидя сантиметра’ мян. Лата’ сидя малм’ миртя хасава, выяркая, сидя явна парэӈгана сидертада, тадтикад латанда малха’ мярёй иняна ӈобт’ сяраӈгухуюда. Ӈылданда няю’ сядоˮманда хэвамда ӈани’ сянхав явна парэӈгана сидертада. Ебц’ ӈылдаӈэ таславы сидя хаця сюребтяварка латаха’ мярёй иняна сярота. Ӈэванда няю’ сядота ебц’ педаркана ӈани’ сидя сим’ парэӈгана сита. Тикы сидя син’ сёйрадм’ мярёй иняна мэйрахая сяраӈгу. Ӈацекэко сята нива ханьторма’ , та’ ёльцяӈгана неняӈгˮ сята нива ӈормаˮ еˮэмня, сёйрадˮ нимня тохос’ ютерˮ, ӈокась син- дёда. Едэй соявы ӈаябэй’ ӈацекы ӈахакуд небянда нохо’, тэваси’, няблюйхад хобахат сэдвы седта таня. Тикарихина сэван’ ӈадимда ӈацекым’ ситя нямвы не хуракоцядарев’ сэдвы сед’ мю’ сыхыдаӈгуда. Хуракоцянда мюня’ сюнда хаˮамва’ ёльцянд’ мэӈгу. Ӈаябэй ӈацекы ненэй тарана ӈамгэда носиˮ, тэвасиˮ хобахат, няблюйхад сэдвы ӈэˮ нив’. Ӈацекы седта ебцанда ӈардан’, ямбдан’ ёльцевы, ӈылдада тохоця ютерˮ. Седта пиняӈы сомбой тохокана тэнавы. Ӈацекэмда сыхыдаванда нерцюна, ебц’ ӈылдада’ клеёнкахад паркавы таём’ лехэбтамби, тиканда ни’ нярцом’ мэӈгу. Хурина пыхыдамда саӈговотаӈэ тосалта не нярсодамда мале’ ӈахакуд та’ тёнда. Тарця лэтрамадо’ яӈгода хэвняд нярсодадо’ тэмдаӈгуˮ ниˮимˮ, нярсосядаˮ ӈока маям’ мэтаˮ. Хурина ӈацекы’ ӈанзим’ хасабтамбада нярсориˮ ӈэˮнив’. Нярсута ни’ ты’ пемзяд таславы лимбикахана лехэбтавы. Седта ӈанзинанда нивада санибтеванда еˮэмня, сыхыдава’ нерцюна сыдытаˮ нийм’ небяда тамна клеёнка’ ютекэцяхана синтабида. Ӈэванда ӈылна ябто’, ты’ таркана сабвы пуркубтада таня. Пуркубтанда ниня’ сальняда лехэбты. Ӈацекы’ ебцада няхарˮ иняна хуры. Тикаӈэ ебц’ ӈылдан’ мярёй иняна тебдевы. Нюнда ебц’ ин небяда ӈодякохона, харвобта лоӈгэйхана падтамбида. Хурина тайкуд маниебˮ, едэй ебц тэри ханя’ сомбойко. Сёяранда иняна хуркари хыӈганакоˮ сярыˮ, ебцанда сидя хэвхана сераˮ ӈэбто’ тараˮ, пармаданда мэтида. Сёярта ний’ сомбой шальхана, тохокана синды. Яля’, ӈухуд иням’ сярхая, ӈаябэй ӈацекым’ пыӈгэй’ нид манзабтамбада."
https://vk.com/wall-147614552_3126,"Едэй ту ӈано ⛴🛥🛳  Округнаˮ ӈадимдембада есь нядмяць Пуровской районхана едэй ту ӈанодо’ ӈадимы. Тикым’ Костромской ӈано ядыбадиˮ заводахана сертавэдо’. Ямалнаˮ ерв Дмитрий Артюхов яндо’ терˮ лаханако няˮманда мальӈгана райондо’ терˮ ту ӈано таравам’ хэтвыˮ. Та’, тиртя ӈану яӈгова’ ёльцяӈгана Самбургхад иˮмня ӈарка хардахаˮ тэворӈаˮ. Мэˮмыˮ ӈанодо’ ӈахана’ тахаравы. Едэй ӈанондо’ мюня тет юкад вата ненэцяˮ ӈэдалёрць пирӈада. Матˮ юрˮ километр таӈга ӈэдалёда, сяниˮ бензинхана тердемба ни тараӈгуˮ. Уренгой посёлкахад Самбург’ ӈэсонд’ ненэцяˮ самляӈг час’ ӈэдалёдаˮ. Тев’ ёльцяӈгана тарем’ ӈэдалёрта ӈаноˮ саць тараˮ. Небо’ иˮмня тет ёнаркад вата ненэцям’ ӈэдалёлтавыць. Едэй ту’ ӈанодо’ «Ляд Айваседо» нюбеˮӈа. Тикы нядо’, Ляд Яленович Айваседо, районханандо’ саць юнета ненэця’. Пыда ӈавнанда сэбинена сайнормаˮ похоˮна ӈобтикы сайнормы. Катердо’ сидя яляхана ӈопой’ ӈэдалёрта. Билетадамдо’ ненэцяˮ интернетвана тэмда пирӈаˮ."
https://vk.com/wall-147614552_3123,"Дудинкахад падна👏🏻✍🏻👇🏻  Поёрма🌳🌲🌴  Илева’ ямбан’ вымна мюсярта ненэй ненэць’ сямян мята ӈанэдяро харта ӈудаханата пэръяда. Ненэховавна поёрма сянако серˮ ни ӈаˮ. Хад, ӈылека ӈэрм’ мерця, танзерˮ, сарё яля ӈэбта ӈэя, тарем’ ӈодˮ ӈэсы’ тер неˮ ханодо’ хубтахана подеркая, пядамдо’ мэванзь хантˮ ниˮимˮ. Тай’ пыда нёховабта сасˮ, пясьда, тецьда мякана нюдаˮ ханяць хаӈгуˮ. Сэхэваханандо’ тэхэна мюсярта ненэцяˮ сыра’ ёльцяӈгана сирвы неру мэˮӈаˮ. Ёрякаˮя сыра’ ӈылад яланда нероˮ маликэцяридо’ ӈадясетыˮ. Ӈадьда неру’ мал манэпата, поёрманзь хэвы не минханда ханамда сярхая, сивамда, тыбкамда няˮамхая, таня’ ядалтыˮ. Ет’ ӈамгэри манэбэй, ябти сыра ӈэхартабта, мята’ терˮ ситя тецьда мякнандо’ ӈатевам’ ибець, тикан’ ни табатˮ. Сирнана не хэвня’ сырам’ моёкая, сивахана тэйкая ваӈгм’ сертаӈгу. Хурина нероˮ техэ пахандо’ ёльцянд’ сирыбадаˮ. Тэри неро’ ябталюй малхавˮ ту’ пяӈэ ӈамгэхэрт тародо’, яводо’ яӈгу, тикарихина параӈгаˮ. Сирнава сянако серˮ вуни ӈаˮ, яля’ ямбан’ ӈопой хурумы хан’ терм’ сирыба не варемда мэӈа. Тиканда’ ямбан’ ӈамгэхэрт ӈорˮмадавэй манзарава, никадава’ няˮамна вадада яӈгу. Яля’ пэвсюмзь, сирвыдо’ нерудо’ ханото’ мю’ хураˮмахадандо’, поёрмы неˮ ӈобнзерˮ нито’ пумна мякандо’ ӈэдалаӈгудˮ. Поёрмы неˮ мят’ тюриˮмяхаданда пилиˮ нерде’ ӈахакуд тэвравы нерохоˮна тумда пятаӈгу, тадтикад мята ядевоˮмахад нюдаˮ ӈавлаӈгу. Ӈамгэ’ мянковна нылаˮмахаданда тэвравы неруда пихина пэтыда, мят’ тюлеӈгуда, тадтикад ядэрта хасаванда ӈаврад сертаӈгу. Пэвсюмя’ няна хонаванда нерцюна тюмямда нерона ӈахакуд сабаӈгуда, тикыда хубтахана тэри ӈопой сера’ пяхана табцадаӈгуда. Пи’ тяха’ тюмя’ мюня тыравы нероˮ тикарихина тэри хаӈомдаˮ. Хурина-тасина, яв’ вархана ӈамдёда ненэцяˮ сыра’ мэˮманда пядамдо’ ӈахакуд сельбя’ няна ӈанэдамбиˮ. Пэхэрэйм’ хобта хасава тикамда, ӈахакуд маторкая, сян ян’ лядтада, ӈобˮ ни’ ӈонаӈгуда. Сыра’ тарем’ тыравы пиˮ тэри пэпаӈгуда. Таӈы ялэ’ ёльцяӈгавана ненэцяˮ пядандо’ илебей неру, тадтикад сэби, ненэй пи мэӈаˮ.  Автор: Раиса Яптуӈэ’ падвы"
https://vk.com/wall-147614552_3120,"Вэсако, няби Хабця Неро яха’ хэвхана вэсако, пухуця илевэхэ’. Илеванди’ ямбан’ нюди’ яӈгувы. Тыди’ ӈобтарем’ яӈгувы’. Ян’ сидяӈэ илевэхэ’. Сацьри пыди’ нюӈгха’ ӈэвэхэ’. Вэсакор самляӈг юˮ по’ неро’ поӈгана халям’ хадабавы. Хибяриˮ халян’ харвана турцетыˮ. Вэсако, пухуця мандаӈаха’: -Ӈамгэмбир халя тарабата’ нянандаˮ ханадаˮ. Хибяриˮ вэсакон’ ӈамзам’ мипиˮ, хобам’ ӈобтарем’ мицетыˮ. Тэсавэй’ хибяриˮ, вэиленя’ хибяриˮ мал’ тюкуˮ ӈокхандо’ вэсаком’, пухуцям’ мэнеˮӈахаюдо’. Тэсавэйˮ хибяриˮ манзетыˮ: -Вэсаков, пыдар халявна тэдамд маˮлабт тара. Вэсако, пухуця ӈопой вадади’: -Мани’ нянани’ тыˮ ниˮ тараˮ. Хибями’ мэтыда, нюми’ яӈгу. Сянад илебати’ ӈодˮ сяˮны’ ӈэбто’ мяканди’ хабцянди’ пилё’ миркана тю. Пилё маˮнив: -Пыдари’ пон’ иледи’, хаванди’ ёльць’ тэвыˮ. Сидди’ хадаӈгум’, мэсь иледи’! Вэсако таси’ нибклэйˮ. Ӈэвамда илада. Вэсакор манзь ханада: -Ӈэӈгоданакы. Сяха’ сидни’ хадаӈгун? Хабця’ маˮнив: -Тедари’ хадаӈгум’. Вэсакор тарем’ ма: -Ян’ лакамбой’ нуйбтехарӈая’! Сярдами пыиˮманани мэӈгум’. Вэсако сярнда лым’ няӈгарӈа, сярмда пыиˮмана нэкалӈа. Хабця’ маˮнив: - Мань хоркарцюв, сава ӈэбтав? Вэсакор сярнда лым’ няӈгарӈа. Хабця’ маˮнив: -Ханзерˮ мань нэкалтав пыиˮмана? Сиˮми табадаˮ! Вэсако тарем’ ма: -Сяр’ лэни мю’ санадˮ! Ӈамгэмбир харван, нэкалтˮ пыявнанд! Хабця’ сяр’ лы’ мю’ санэйˮ, Вэсакор сярнда лым’ талкадтада. Хабця’ сяр’ лы’ мюня хаи. Вэсако тёрейˮ, пухуцяханда маˮнив: -Мерку’ сярни лым’ няхарˮ яӈорэй’ халя’ хобахана сэдалтˮ! Пухуця тарем’ сертада. Вэсако, пухуця понэй-понэй илеˮӈаха’. Вэсако вэсэйма, пуху¬ця пухума. Халямди’ тянёвна хадабиди’. Вэсако пухуцяханда маˮнив: -Хась яˮмани’. Хабцяӈгарт яӈгу. Пухуця тарем’ ма: -Ӈавна хабцями’ сяр’ лы’ мю’ такалӈаминёˮ, тенер’ нирав? Теда’ манэць тара, тамна иленякы. Сяр’ лым’ няӈгарӈади’, хабцяди’ ӈахаˮна хавы. Пухуця маˮнив: -Теда’ ханзерˮ хаӈгуни’? Харˮни’ вэвани’, хабцями’ хадами’. Сяˮны’ ӈэбто’ вэсакор тунди’ пяӈэ неродамда маторманзь хая. Вэсако неру маторпи. Лэркабт’ мадабада нерода тёрейˮ: -Ёӈэй-ёӈэй-ёӈов! Ирикэй, сиˮми нён мадабюˮ! Мань ябдамд татам’. Вэсако тэри нулйˮ. Идя ядэлы’: «Мани нянани’ яб ни тараˮ». Вэсако тарем’ ма: -Ӈамгэм’ ябдани татан? Неро маˮнив: -Ӈацекэӈэ хантан, - неро маˮнив: -«Тальня’ инзелеˮ! Неро яханд хэвхана ӈопой ӈамдэˮ танева, вануда таневаˮ. Тикы ваном’ ӈамдан’, - ӈацемдан. Тикы ваном’ я’ ӈылад хоӈгур. Ӈухукорха ӈэӈгу, ӈудида, ӈэда танеӈгуˮ. Тикы ванойм’ варетар хархана, ид тахарув ӈамдар, - ӈацемдан. Вэсако маˮ нив: - Ханзерˮ хоӈгувди’ тикы ӈамдэдм’? Неро маˮнив: - Тикы ӈамдэˮ сяхари’ илебей. Ӈэрё’ мальӈгана, сыра’ мальӈгана хаӈгана ни ӈаˮ. Пыдар мякаданд ӈахаˮна ни ӈаˮ, ханяна ӈока ӈамдэдˮ вадюрӈаˮ. Теда’ ӈэрёй, мал’ тюку’ ӈамдэдˮ хабэйˮ, пыда тамна илебей. Вэсако неруда марцянда ни’ мэйда, мяканда хая. Пи’ сеӈга. Хувы’ няна вэсакор ӈамдэта пюрманзь хая, ханяна ӈамдэдˮ вадюрӈаˮ. Ӈамдэдˮ малˮ хавыˮ. Пюдере, пюдере, ӈодьри’ манэˮӈада ӈопой илебей ӈамдэдоком’. Вэсако пя сивакохона сабкада, ванойком’ хода, ӈухукорха, ӈудасавэй, ӈэсавэй. Вэсако маймба мяканда сюрбыˮ. Вэсакор ванойкомда хури сававна халтада, пя хыдяко’ мю’ пэӈада, хархана вареˮӈада, ид тахарув ӈэрӈада. Вэсакор’ хувы’ няна немада ваера, хури сибицяко. Пухуця вэсакохонда сылыˮ, маˮ нив: -Вэсаков, ӈамгэр хадкэди’? Ӈацекы хибяриӈэ хэвэннёˮ! Пухуцяр маˮнив: -Мань ӈодˮ илеван’ харваˮнидм’, ванойкодми таˮма! -Нумда пэвсюмя. Вэсакор хыдяко’ мю’ ванойком’ вареˮӈада, ид тахарув пухуцямда ӈэртада. Хувы няна юръкъяха’. Сидебты ӈацекы хибяриӈэ хэвэхэ’. Халямда ӈани’ ӈокавна хадаба пяди’.  Вадако’ малда!  Автор: 1959 похона Архангельсхана И.К.Вылка’ вадеˮмы. Ненэй вадавна А.М.Щербакова’ падвы"
https://vk.com/wall-147614552_3119,"Ӈашкиуде” хомана майдят”  Путахана «Ямал нюна дя᾿!» нимича нешади” дет тонԓюта общественный᾿ движенихина мансԓанна” ӈашкиуди” праздникат шеԓташту”. Выӈкна диԓина” нешади” мяту՚мана” дятэԓьшту”, каԓтыхина” мэна” ӈашкиуди” ныптакомантуӈ мэт ӈоп ӈопташту”. Чуки похона ""Ямал нюна дя᾿!"" ассоциацихина мансԓанна” нешади”, капиди”, ӈысми” ӈашкиуде” пя” поӈкна ӈайта «Северный очаг» нимита паркан каптайтоньш”. праздниктуӈ мэмантуӈ мэты”. Чики дяԓяхана таняӈ томэ” хомана ныптакуш”. Ӈашкиуде” майпёшь поӈкнатуӈ шанакуш”, мянаԓяш”. Ӈынхана дятоԓяш”, няԓяӈ паӈк вяԓкуԓпёшь мянаԓяш”, кукинтуӈ мэмямам конуԓпёши нэхэԓумпишь”. Чикиӈ камна коԓвсудю” кумпишь”, куԓкаԓи” викторини” компёшь шанакуш”. Ассоциацихина мансԓанна” вильта праздник՚ ӈашкиуди” ныптакомаӈ мэты шеԓтаӈаш”. Ӈашкиуде” хомана майдят”, чики дяԓямтоӈ дёԓьше хомана немянатуӈ, нешанатуӈ, катанатуӈ няш мэӈатоньш”. Шанакош хитамахататоӈ ненэй мят՚ чуӈаш”, таняна ӈашкиуде” шайӈаш”, ӈамуԓяш”. Северный очаган ныптакомантуӈ мэт томы” ӈашкиуде” чупей мячисы” нямаԓяш”, праздник՚ шеԓтамы” «Ямал нюна дя᾿!» нимича ассоциацихиты."
https://vk.com/wall-147614552_3118,"(текст на лесном диалекте ненецкого языка)👏🏻👏🏻👏🏻👇🏻  Дю” пуӈ мансԓаӈа👇🏻 Ӈысми дилыӈ дет тонԓюта ""Пуровские Изьватас"" нимича общественная организация дю” пота кадяш. Ӈаԓтана” ӈашки” шиниӈкуй ниԓинатуӈ, катанатуӈ дилым, ватам дюԓман тэйхана - таԓьча вихиня понанта ӈысми” организации՚ шеԓтамы. Дю” пуӈ дямпны неԓьчеэй ""Пуровские Изьватас"" шеԓтамы веԓтоӈ Лариса Дьячкова нета” няши ӈука ӈамым шеԓтаӈаш”, чики организациӈ мансдям чуув падиԓьши”. Четаӈ Таԓкахана диԓина” ӈысми” камна Самбуԓкахана мэна” няӈтоӈ тунԓы”. Ӈаԓка” нетуӈ нятапёши” ӈаԓтана” ӈашки” няӈтоӈ тошту”. Чики дяԓяхана таняна мансԓанна” ӈаԓка концерт՚ шеԓтаӈаш”. Таняӈ томээ” ӈысми” кунят маня” Пюԓ дяхана томам, куше выӈкна диԓимамтуӈ кинухана маныдеӈаш”. Ты” нисыдю” Пюԓ дян танапёшь тамахатуӈ кашем дюԓ пу” ченяна чукины диԓинԓамэт”. Выӈкна диԓина” ӈысма” ты” падеԓьч мансԓаӈа”, каԓиташту”. Общественный՚ организацинтуӈ дю” пот каймя дяԓяхана каzьтуӈ ватаманантуӈ кынутаха” дюньшиԓеӈаш”, таzаниd маныдеӈаш”. Чикиӈ камна Таԓкахат мэна” творческий՚ коллектив” шичитуӈ поздравийпёшь кынуӈаш”. Дю” пуӈ дямпны ""Пуровские Изьватасыхина"" мэна” шанат дилняӈ тонԓюта” проекту” шеԓтаӈаш”. Пиԓи ӈаԓка мансдятоӈ таԓьча - каԓтыхина диԓина” ӈаԓтана” ӈашкиуди” шиниӈкуй нысми” мэмы дилняӈ шатхаԓа”, маньшту ""Пуровские Изьватасан"" канта”. Четаӈ нысми” ӈашкиуде” деԓыӈпёвтамыӈ паныдётуӈ шеԓашту”, каԓьтуӈ ватамантуӈ кынсу” мэшту”, понантуӈ ниԓинатуӈ, катанатуӈ дилм тохоԓампёшту”. Ӈаԓка дяна тамна мэта” куԓкаԓи” фестивальхана”, конкурсхана ӈысми” дилым ӈычимчемпюши дятэԓьшту”. Ӈамыԓихина мэптоӈ пон ӈайвахай мести” канашту”. Таԓям хомана мансԓантуӈ де՚эмня ӈысми” организацихина мэна” шанат патԓу” -грамоти”, благодарственный՚ патԓу” няамӈаш”. Пюԓ дяханана ӈайта Думахат шичитоӈ поздравийӈаш”, нешади” дет тонԓюта департаментхат, округханана мансԓана ""Изьватас"" нимича ӈысми” общественный՚ движенихит. Навыты ""Пуровские Изьватас"" шеԓтавантатуӈ мансдятоӈ тамна ӈука”. Четахамаӈ ӈамыԓи ӈайватам пяптоӈ ӈуп нэхэхана шеԓташтутуӈ, таԓям куптахаԓ ништутуӈ падеԓ”, маньшту” ӈысми” общественный организацихина мэна”.  Лариса Айваседо патмы, шат՚ миԓ пыта таттамыта"
https://vk.com/wall-147614552_3115,Монтаж : Андрей Ткачев
https://vk.com/wall-147614552_3113,"Нисермаˮ паӈо Округхананаˮ ты пэртиˮ предприятийхаˮна яхадейто’ ӈокаюм’ пеля нимыˮ. Маӈгтыˮ иры’ еркана малˮ нитаˮ. Тикы’ пуд нядэриˮ хаёдаˮ. 🦌👍🏻👇🏻Тасу’ яв’ няна СПК «Тазовский» предприятийхана яхадейдо’ мале нимыˮ. Паютеˮэ’ няна тецьванда нид яхадейдо’ тамна сибдовдавэйˮ. Суюдо’ тянё. Сие ниць ирыхыд округнаˮ тиӈгы предприятийхаˮна ӈокханда матˮ юˮ ёнарˮ суюдандо’ хэвысь. Тюку по’ ӈэсыˮ суюндаӈголава’ яхато’ таӈга тэвавыдаць. Тадӈоˮ сырада хабтось, варёˮ мер’ ӈадимяць, ӈадьбято’ ӈодˮ яхадейˮ мер’ нисерць пэвыдˮ. Суюдо’ сававна лэтрабˮнандо’ мэта похонанаˮ 95 ёнарˮ пирувна тыдо’ ӈокамдаˮ. Ненэся’ сяӈок ӈэвамда неняӈгˮ иры’ пиркана толаӈгудо’. Яхадейдо’ нисерць ёльцеˮмяхад тыˮ лекарˮ поса’ хабцяӈгад яӈгана пэӈгудˮ. Тикыто’ ирманя’ биркы ӈабтамбаӈгуˮ. Ямалхананаˮ яхадейˮ ниˮма’ хавна овцебыкˮ яхадейˮ нисерӈаˮ. «Полярно-Уральский» паркхана ханидо’ ӈобтикы ӈокамыˮ. Теда’ 24 пирувна ӈокамыць. Тикыдо’ ва’ тяхана пэръядо’, таняна хадырӈаˮ. Сидто’ тамна манзарана ненэциеˮ хавна учёнойˮ маниеˮ. Тандая’ соявыˮ ханиˮ овцебыкто’ ӈылекаˮ - я’ мядотаˮ, тэва ямбˮ. Тикы сармиканаˮ пэ’ хойˮ тэлхана 1997 поход мэˮ. Ӈавнандо’ Таймыр’ няд тэврэйдонзь. Пудана поˮ ӈокханда юрмянӈэ хэвыць."
https://vk.com/wall-147614552_3111,"Хабця’ няднаˮ саˮмы Хэбидя хабця’ илам’ ханярина таблада. Ёˮ вак пакалъядо’, ханяримна ниваˮ ӈэдалёрˮ. Тикым’ илаӈгананаˮ сававна хамедаваˮ. Тынаˮ ила нямна ӈодˮ ӈани’ вэва ӈэвы. Хэвы сиˮив яляхана тарця юнм’ намдаваць. 🦌🦌 Хабця’ миˮма’ еˮэмня ӈани параӈодаˮ ян’ тынаˮ ӈамзи мирдапава’ серˮ яӈгамыˮ. Таня’ 450 тоннм’ ӈэдарамбаˮмахадандо’ теда’ ӈодь 250 тонн ты’ ӈамзам’ ӈэдабтамбиˮ. Ханяӈыˮ тамна ӈавэ тэмдаба ӈэвадавыдˮ. Тарем’ Финляндияхана округхаднаˮ тыˮ пени ниˮ ханлаˮ. Тикахат яханандо’ хуркариˮ таросядаˮ ӈавэ сертабавыˮ. Ты пэртиˮ серо минрена департаментхана манзарана Андрей Ревнивых маˮнисяв, хабця’ пэˮмяхад параӈода ян’ тынаˮ хоб нинаˮ мирдапюˮ. Европа’ няю’ тынаˮ ӈамзам’ ӈани’ ниваˮ тэмдарамбюˮ. Сёнзято’ мюй’ яёлкав ханлэйдо’. Германияхана вэното’, тамна ӈани я’ сармикато’ ӈаврад тикахад сертабиˮ. Ӈахат округхананаˮ тэри’ моёпасетыдо’. Тарем’ хэˮмяхаданда теда’ хареˮ янаˮ тиӈгывна ӈамзинаˮ мирдапаванзь тасламбидо’. Ӈадьбята едэй хабарталави нэмбиˮ, тына’ ӈамза’ мирм’ ӈокамдамбиˮ. Тадӈоˮ тынаˮ ӈамза’ мирˮ луцаˮ рубль’ хурка ӈэвахад пере. Ӈани параӈода яхана мирдаӈгова’ ёльцяӈгана договорхана миредо’ доллархана, еврохана сертабидо’. Тикыт мирˮ ӈарамбата, луцаˮ рубль мирцяламда, та’ ёльцяӈгана ӈока есям’ нэкалпиˮ.  Фото: [id254117851|Марина Яр]"
https://vk.com/wall-147614552_3109,"Иӈудота” вади” хара”  👏🏻🙏🏻👍🏻💯  Сава хибяхава Тэдормахаданда, Ненвахаданда Нянда хавахавам’ Пыда вуни хай” – Сава илаӈгана Ня”манда е”эмня Нямда табэдамби. 👏🏻"
https://vk.com/wall-147614552_3108,"(Лесной диалект ненецкого языка)🤝🏻✍🏻👇🏻 Конкурс՚ миндя Чуки диԓихина Ямалхана ӈэрм՚ дяхана диԓина” тэмстуӈ чадю” нешанк тонԓюта грант дет ӈайта конкурс՚ миндя. Дилтуӈ чуув падиԓман ха՚та чикехена мянаԓты”. Таԓьча конкурсым՚ округханана неԓьчеэй шеԓтаматоӈ ниӈа. Непоӈ ӈупчики ӈамыԓи” каԓьтуӈ ӈутахататуӈ шеԓтапёта”, выӈкна дилмтуӈ чуув падеԓьч ӈайваман ха՚та мянаԓьчтуш”. 👏🏻Чуки похона ӈай шича номинаци՚и. Неԓьчеэйхана - чет՚ грант՚ ӈайты, тотуӈ шича дюԓ дёнаԓ веша”. Чики нятакома - каԓьтуӈ ӈута”ханатуӈ выӈкай дилант таԓана” ӈамыку” шеԓтапёта” меԓь нешаӈк тунԓы. Таньше каԓьтуӈ мансԓанна” нешади” нятапёшь шеԓтамы веша”. Нимидём номинацихина - выӈкай дилмтуӈ чуув падеԓьч ӈайваман ха՚та мянаԓты”. Таньдеты - хампԓяӈкхат ӈука грант ниӈят. Таԓям мянаԓьч нэхэԓмы ӈуп нешиӈ- шеӭв дюԓ дёнаԓ вешам няамнаӈа. Кимя чики веш дет ӈайта конкурсхана мянаԓман ха՚ӈа таньдет тонԓюта патԓота” чуки диԓиӈ шитчет՚дяӈкня дяԓяӈ дёԓьшат ӈайтаптамата таԓа. Таньдёԓьшат заявке няпаԓпётдятуӈ. Шаӈкмян чики конкурс՚ дет ӈайта ваче” интернетмана Халяӈкал,тыхина ӈайта нешади” дил дет тонԓюта департамент сайтхана кондята. http:/dkmns.yanao.ru.👏🏻👏🏻👏🏻"
https://vk.com/wall-147614552_3103,"Текст на лесном диалекте ненецкого языка👍🏻👏🏻✍🏻💯 Няпы” дяԓя Шиниӈкуна капе” чиԓта” халаку” тумахаты кэйвюча дяԓям мэштомай”. «Няпы” тоӈа” - нума’ таӈума», таԓям понантоӈ маньштомай”. Пюԓ дяханана тадяай шеԓу” ӈаԓтана ӈашки” чедимямаӈ мэты” путахана няпы” дяԓям мэшту”. Капидиd кайвюча дяzям шиниӈкуна куше мэштомам, Таzкахана нешади” дет тонԓюта центрхана мансԓанна” ӈычимчеӈатоньш”. 🙏🏻👇🏻 Хыниԓмантуӈ мэты” шанат тэмс неша” тоӈаш”. Центрхана мансԓанна” куше капи” няпы” дяԓям мэштомам вачаӈа, концерт՚ шеԓтаӈа”. Чиԓта халаку” тумахаты, капе” каньдяш чепяшту”. Шиниӈкуна неԓьчеэй катамайтуӈ няпыдётоӈ ше՚ӭвхат чадю” ӈяпнантоӈ, чики минхантоӈ ништомытуӈ пиԓи”. Ше’ӭв няпым дятамахататоӈ чиԓта” халаку” дет каӈуԓонташ чепяштомай”. Няпытуӈ ӈамше” ӈуп’ ӈаԓка детан пиԓештомытуӈ. Пимахатоӈ неԓьчеэй детхат четмайтуӈ няпынтуӈ ӈамше” каӈуԓонтма дяхатуӈ, куйкууди” ӈыԓ мышчештомытуӈ. Тайня чикиӈ путы пя”ха няхаԓ’ тэмс” - хэлаку, кэмчаки, пыԓичена дяԓнас видяуди” шаԓаштомай”. Вяптуӈ тадяӈаймямэт, дилтуӈ хомаӈаймямэт таньше капе” каӈуԓонташтомай”. Чики дяԓяхана ӈашки” поӈкнатуӈ мянаԓьч шанакоштомай” -нынхана дятоԓьчтомай”, нэхэԓумпёштомай”. Четаӈ чуки мэмытуӈ няпы” дяԓяхана ӈупчики таньше мэӈаш”. Центрхана мансԓанна” ненэй мят՚ меӈаш”, мячинчетуӈ ӈамԓаты няпы” ӈамши” пиԓиӈаш”. Куше шиниӈкуна каӈуԓонташтомам ӈычимчеӈаш”. Капиди” ватамана кынсу” мэӈаш”, таԓаӈаш”. Ӈашкиуди” поӈкнатуӈ мянаԓмаӈ мэты” куԓкаԓи” шанаку” шеԓтаӈаш”. Чики дяԓямтоӈ праздникан томээ” дёԓьше хомана мэӈатоньш”. Лариса Айваседо патмы. Шату” миԓы” капиди” тамы”"
https://vk.com/wall-147614552_3100,"Луцаˮ яля’ падаркана маӈгтыˮ ирым’ пяваˮ. Ханяӈы яхана тамна савоˮ ирыӈэ вадеˮӈадо’. Таёльцяӈгана несэй илам’ пянарахаваˮ ӈэсетыва”.  Маӈгтыˮ ирыхына пи, яля ӈоб” тоˮолсаха’ ӈэсетыхы’. Хубтахана’ ӈодь хаерта сэв тюˮукуна хэбˮ сенасяда нум’ ӈэбˮ, нув’ сармик” хуркари” муӈг” хаˮморцеты”. Инзелебˮнанд ханяхавана хоркы тюрылаӈгу: «Кабэв, кабэв, кабэв». Тамна сававна инзелертан’ хурёхохо’ тебермонди’ ӈэӈгуху’. Ид’ хэвхана халэв халям’ едтебта тюрилаӈгу: « Клэ-эй, клэ-эй, клэ-эй». То’ вархана нюня тидвонда ӈэӈгу: « То-вар-лык! То-вар-лык!». Таӈок мун” поӈгад таско’ туроˮ ёнана ни” ӈаˮ. Няби ты’ хадо’ малхад яхадей’ туро ӈадимбˮ, тикана небяда ӈэӈгу. Иры’ ерканда тэвванда ёльцяӈгана сыра’ пензяˮ ваӈгариˮ яберерцеты”. Яхаˮ хэлиˮ явна мадаито’ яӈгосеты. Нюдя сюларцякоˮ ӈарка ит’ паромбадарахаˮ ӈэсетыˮ. Таёльцяӈгана пудана яхадей” нисерцеты”. Нердена ӈадимы сую” мале нито’ помна сянэрцеты”. Маӈгтыˮ ирыхына салабасялаˮмахаданда тохоˮ поӈг” пядсеты”. Ябдабˮ нердена идюрцина” ӈаябадсетына”. Тикы яляˮ пиркана нердена сарˮню мякандо’ тэврамбасеты”. Хоркы”, ӈа”ӈо”, нябы” сарˮню” хомбаˮбана мал’ мякнаˮ тэврамбасетына”. Ӈоб”, сидя сарˮнюховм’ пили” пидя’ мюня хаебасетыва”. Тамна марадюй сарˮнюˮ ӈулиˮ ӈавыдоцеты”. Ӈэсыхына нюдяко ӈацекыˮ таӈга илеˮ. Пыдо’ иба нумгана мято’ хэвхана сянакурˮмаримдо’ мэˮӈаˮ. Мядо мярыбиˮ, нямдо яркыбиˮ, ваӈгоˮ тэлˮ ӈыламна лынзекурӈаˮ. Не ӈацекэцяˮ ӈухукуто’ панэд сэдыбиˮ, хасава ӈацекыˮ ӈындамдо’, муӈгдамдо’ мимбиˮ. Ханяӈэко ӈамдлакана хоркэци яӈгохана хадабиˮ. Хой’ ӈацекэцяˮ тикы серм’ ӈулиˮ харвобтадо’. Индё’ ватоˮ танябˮ няданзюрӈаˮ. Маӈгтыˮ ирыва” выӈгана сенасиˮ мадасетыва”. Сую” вады”. Пихина ханзо. Тэхэна хадырць’ я ӈади. Нердена ӈарка ядембадахана ты” харто’ мандалцетыдˮ. Ӈахакуд ненэця” та’ падде нядамдо’ пюсеты”. Мале тарем’ неняӈг” ирын’ хамекурць пэсетыдˮ. Иландо’ хурка ӈэвам’ Нум’ ириваˮ табедамбида. Ханярина илебˮнаˮ ӈодˮ сензаваˮ ӈэхэваˮ! . фото: [id254117851|Марина Яр]"
https://vk.com/wall-147614552_3098,"С Днем защиты детей, с праздником. Вы все такие разные, но каждый из вас достоин видеть этот мир полный интересных открытий, чувствовать себя любимым и защищенным. Ведь дети - это наше будущее. С праздником!  Фото: [id254117851|Марина Яр]"
https://vk.com/wall-147614552_3097,"Где-то на Ямале, точнее в Антипаютинской тундре, конец мая. Снежно,свежо...  Видео 🎞 @яптикалександра"
https://vk.com/wall-147614552_3092,"Позади контрольные, школа 🏫 , сейчас все мысли о встрече с родными. В Ямальском районе в селе Сеяха развозят по стойбищам школьников. В распутицу у родителей нет возможности приехать за своими детьми,поэтому винтокрылая машина доставляет маленьких кочевников прямо к чуму.. Фото: [id329101949|Валерия Окотэтто]"
https://vk.com/wall-147614552_3090,"Ненэця’ вадако👍🏻🙏🏻👇🏻 Ӈарка Вэра, Нюдя Вэра, Ӈаркаˮя хабт 🙏🏻👏🏻 Ӈамгэхэва яхако’ сяд’ ниня матˮ Вэра илевыˮ. Таӈота, сырита халярим’ ӈаворӈаˮ. Тэхэвадо’ ян яӈгохова нивы’, тас юрˮ тэдо’ танявы, матˮ мядекодо’. Ӈарка Вэранд хув’ мервана хоба яӈгаӈянда юхуна латахаˮ пехедавононда. Мамбата масенёˮ: -Самляӈг няв, тюку похона халям’ ниваˮ хадаˮ. Няби я’ вэкана тэтаваˮ танясь. Тэтаваˮ ӈахат вэдамадавэй. Теда’ ехэраваˮ: илебта, хабта. Халянаˮ танява’ мальӈгана манзетыванёˮ: «Тэтаваˮ тыда вадабахаръядамда». Теда’ ӈани’ нумда ӈэрёйӈэ хаява’. Мальӈя’ хобаˮ таранакы’, ӈани’ ханяӈэна’ паны’ хобаˮ таранакыˮ. Тэтава’ теˮэня ( не понимаю) тыда вадаваӈгабяда. Ӈарка Вэра няхата ма: -Тынаˮ танадаˮ! Ханя’ ты’ товэкы’. Ӈарка Вэра ӈаркаˮя хабтамда подерӈа. Няхата масенёˮ: -Хадри’ пяӈгодакэваˮ. Хов, Ӈарка Вэра ӈаркаˮя хабтамда манзабта нидяв — ху’ ед’ ӈэбата, та’ ед’ ӈэбата. Самляӈг няда пумнанда сехэда, Тикахавахана ӈэдала’ нидум’! Тикы ӈэдалавандо’ няхаркава яля’ писавэй’ ӈэдалыˮ. Няхарˮ яля’ ӈэсоӈгана нерандо’ няна паӈграха хой, хой ӈадив’ нив. Паӈграха хой ни’ та выцерэдадо’. Хов, паӈграха хой’ нид Ӈарка Варар ӈу¬дам’ тидку’у. Няхата масенёˮ: -Тэтанаˮ, Нюдя Вэранаˮ, тюку яхат мята ӈадя тарась, — мята нинё’ ӈадю. Тикахавахана Ӈарка Вэра хананда нерний тёндерт’ та нибкальейˮ, пэяда холка. Тарем’ нибклёдаханда Ӈарка Вэранд ид’ хайлада хамдумаˮ. Пыда яруманда сер’ самляӈг няда малˮ яруˮмаˮ. Тюку ярмандо’ сиˮивхава яля’, яля’ ярӈаˮ. Ӈамгэ ярмамда ёльцеˮмахаданда Ӈарка Вэрар ӈамдась харнамйˮ. Мамбата масенёˮ: -Хэ, вэваеваˮ. Тэтаваˮ нисетываˮ вэдамбю’, тэтанаˮ мята нинё’ ӈадюˮ. Самляӈг няханда маˮнив: -Масиˮ мята ваӈг яхана дэдакы, нинекы ӈадю’. Тикы яхананда нинекы ӈэрёдаˮ. Ӈаркаˮя хабтамда манзабтада. Хой яд’ сер’ ти ӈэдалэядˮмаˮ. Сянанд’ ӈэдалёбато’, тинанд’ ӈэдалёбато’ — тайна хунанда тэри невхы хадода хомба пяˮ. Ӈамгэри ӈэбата ӈоˮ лакхы хадом’ ниˮ хоˮ, хадо’ тохобэйˮ. Тарем’ ӈэдалёдахандо’ мядэхэ’ тэвыдˮ. Сяны хуны мяды’ ӈэвы. МЯДЫ’ тиркана хулы’ нэланана. Тикахавахана Ӈарка Вэрар ӈарка хабтам¬да сяра. Пэяда холка. Хананда нерний тёндеркад нибклёдаханда пыда ярума. Самляӈг няда ӈани’ яруˮмаˮ. Сиˮивхава яля’ ӈани’ ярӈаˮ. Сиˮив’ ӈэсоӈгана ӈарка Вэрар пеё сыдыбтёˮэ, мам¬бата масенёˮ: -Самляӈг няв, ӈаво пэрӈь ярӈаваˮ? Сянˮмана ӈодˮ хабэй’ хибяри’ илеӈгу’ вунид’. Нянаˮ вэваева’, нер’ тяхакуна ӈамгэм’ пэрцаваˮ? Тэ¬таваˮ вэдамба нисяв’ тара. Тэтаваˮ савась. Тэтаваˮ хадарабтава’, хырка хаˮманда яӈгохортаб’. Маси’ иленакы. Самляӈг няв, пуня’ мякта’ хаядаˮ! Самлядӈг нямда мякато’ ӈэдарэяда. Маˮнив: -Мань ӈуˮумнан’ тонара’ яӈгоя! Хов, самляӈг няда пуня’ ӈэдалэядэйˮ.Ӈарка Вэрар тэтанда хадом’ няхарˮ сюртеда. Няхарамдэхэнанда тэри сэвхавата манэтахавада яӈгу, ӈаркаˮя хабтада тохобэй недам’ хэнтэда. Няхаркава яля’ недам’ нёдада, хабтрида миӈа.Няхарˮ яля’ ӈэсоӈгана Ӈарка Вэрар хаци’ тохобэрка недам’ хо, хаци’ едэярка. Тикы яхаданда ӈани’ ӈэдалэйˮ. Няхаркава яля’ пиняри’ ӈэдалы. Хов, няхарˮ яля’ ӈэсоӈгана едэй хадон’ тэвъейˮ, недада ӈоˮ ӈадимява. Тарем’ ӈэдалёдаханда несэй недан’ тэвы. Несэй мядэхэˮ тэвы, тюку ялей ямдаˮ- мадо’ ӈэвы. Тюку ялей неда’ мюмня ти ӈэдалэйˮ. Хубта яля’ ямбан’ ӈэдалы, ӈаркаˮя хабтанда танзёрида миӈа. Неда’ мюмня ӈэ¬далёдаханда нумда ӈоˮ пэвсюмява. Тарця синёӈэ хая — ӈаркаˮя хобтанда ӈэва ӈодь’ ӈадиберцеты. Тарем’ мэнаханда яхан’ хаˮамвыдˮ. Нумда ӈоˮ синёва, хумна ни сырˮ - яха’ мюмня ӈэ¬далы. Яхада — пэдарата яха ӈэвы. Хов, неранда някуна мун’ совонондо’. Нябир маˮмононда ӈэсеты: -Саваркавна иканда тяха’ пыдадэй! Няби тэнз му’ маˮмононда ӈэсеты: -Хаваехэван’ няна’ ним’ харва’. Мэтар яляханд мань ӈоˮ харва’ нидам’. Тикы вадита поӈгана яркумбавононда. Пя’ мо’ ӈани’ маркадавонондо’ ӈэсеты. Ӈарка Вэра ӈулиˮ дэдалыва, мунодо’ мале хахая сулыдˮ. Ӈаркаˮя хабтамда нултада. Хананда вэ’ няд ӈынамда нэкалда. Ӈаркаˮя хабтанда хэвдэвана сырӈа: хабтанда нернякуна тыдэ’ танявы, ӈулиˮ ӈарка тыдэ’. Сидя хибяри ӈопой хибярим’ няˮамвэхэ’. Няби ӈартиӈг иням’ иканда тяха’ пыдаби, няби мадарпида. Хов, ӈарка Вэрар ӈаркамда ӈынамда нярхалада. Ец хэвамбохонди’ хасуй хэндрев’ яльцядтеда. Сидя хибярир тэрида моˮнэяха’. Тика- хавахана неры пэрмэди’ хибяри ӈэта ни’ санэйˮ. Нюдя Вэранд нюдя ӈэвы. Нюдя Вэранд ню маˮнив: -Маняˮ ти ха’ нивамэй’. Ӈарка Вэра, харт ӈоˮ сиднаˮ нисетын вэдамбю’,— маняˮ ти ярмюй’ ха’ нива’амˮ. Тикахавахана ӈобˮ хан’ ни’ ти’ ӈамдъяхэйˮ’. Неда’ мюмня ӈэдалэяха’. Ӈамгэ ӈахаˮна хэвы’ ӈэвна’—мяд’ мале ӈэсовы’. Неди’ лекахана мя’ танявы. Тикы мят’ тэввэхэ’. Хов’, Нюдя Вэранд мя’ ӈэривы. Нюдя Вэрар манзь ханада: -Ӈарка Вэра, тохова товэн. Маняˮ ти хариˮ индад вэва ӈэбˮ неди’ лекахана ӈаворциˮ илеваˮ. Маняˮ ти хаваˮ. Ханзерˮ ӈэӈгобанаˮ? Ӈарка Вэра, тохова ту’ нинув’, пынонди’ сатидо’ ӈока ӈа’ ни’им. Ӈэдалёванд сер’, хадри’ манэ’мэкэр, яха’ мюня нюми ханоˮманзь ханадинзь. Сидя хибяри хадри’ нюми хададиˮма, ӈамгэмда пэрманаха’? Ӈарка Вэрар пин’ тарпы’. Ханханда хая. Няханда тэвхавась маˮнив: -Теда’ тэдами’ ня’амъин. Ӈаркаˮя хабтами неда’ пуняюв’ пэдаран’ сярад. Ӈани хан’ тэхэ’ няˮамӈгунава, подертыдава. Нямда ӈэдарада. Ӈарка Вэрар мят’ ӈани’ ӈоˮ тю. Ӈавракото’ танябˮ, едадо’ пивэкы, ӈавормэкы. Ӈаворць ёльценакыдˮ. Ӈарка Вэpаp пин’ тарпыейˮ. Нюдя Вэранд ню самляӈг хабтаркам’ няˮамвы. Ӈарка Вэрар няханда ма: -Ӈыното’ сюролави ехэра’ вунид. Ӈыно енебаӈгун, мань ӈани’ ервотидо’ мякана мя- донзь хурамбаӈгун. Ӈарка Вэрар самляӈг хабтаркам’ неда’ пуняюв’ мядо’ ирманя’ ти манзабтэядаˮ. Савам’ лыдасяда’, вэвам’ лыдасяда’ вэн’ мадлыдˮ. Ервотито’ мяд’ ёˮолва’ вуни’ ӈаˮ, та нултада. Нултаˮмахавахаданда нё пахабтэйˮ. Ӈоˮлери хасава пин’ тарпы. Мамбата масенёˮ: -Ӈэдалёда товынё’. Тарпнар хадриˮ ӈэӈгоданакы Пя Сядо’ сюдбя. Ӈэдалёда’ няӈэхэн’ янавна ядбата ӈэл’ сырамда ни манзабтамбюˮ, сатавна ядбата хыркари няˮмена сырам’ пендпи. Няӈэхэнда тэвъейˮ. Няти’ саӈорихи’ падёрямдӈаха’. Хырка ялумдад хабтёвась саӈода хыны. Хынна саӈомда Пя Сядо’ сюдбяр вахалцийдада: -Ӈамгэ янд ед’ тидхалебат? Ӈарка Вэра маˮнив: -Маньзеван, намда пэрпат, нись пэрпат, няби я’ вэкана Яв’ Канин таня, хадри’ нюмдя ӈэдакэм’. Тэри ӈабцакван ӈэдалёсамма, мамбато’ манзеты’: няби я’ вэкана Нюдя Вэра таня. Яда ӈани’ хубта ӈэбта, хахаябата - вунив тенев’. Ӈавхаванан тикы я’ ед’ пэрӈавась, теда’ ӈани’ недам’ нярхалам’ - неда’ мюмня ту’ нидам’. Пыдараˮ ӈани’ хибяда’ ӈэбатаˮ? Пя Сядо’ сюдбяр маˮнив: -Мань сиквав Пя Сядо’ ӈылекавна пэрцетыˮ. Тэри яндахат сиˮив яндерӈэ маˮлэянаць. Ян тянёмбована пударка’ нинув. Нюдя Вэранд илебям’ яна’ хобацян’ танамбинаˮ. Тикахавахана мамбата масенёˮ: -Мядонда хасава, пихиня сянанд лаханакодани’? Мякана’ мэхэни’. Мят’ ядалъяха’, мят’ ӈоˮ тюдахаˮма. Нехэнда масенёˮ: -Мерку’ едха’ пия, мядондаваˮ то, я пойм’ пэрмы. Ед пивэкы. Пя Сядо’ сюдбянд луца ӈавонада ханя’ хэвы ӈэвна? Та’ идлыдˮ. Сиˮив юд’ терˮ ервотидо’ малˮ тюку хоˮойдо’. Мядм’ сыˮдадо’, мядм’ пандадо’. Таня идарӈаˮ. Идармандо’ сер’ Пя Сядо’ сюдбяр макоданда син’ ӈопой’ ӈорцамзеты. -Ханзерˮ ӈэда сер’? Недана’ мюня хаёвы сидя няхаюнаˮ тев ёльцяӈгана тобати’ тарась. Ханзерˮ ӈамгэ тось яˮамбати’? Ӈопой хибярим’ ӈамгэмда пэрманаха’? Идаркава ӈулиˮ идарӈаˮмаˮ. Ӈарка Вэрар манзь ханада: -Манзетыˮ, Нюдя Вэра’ Ӈарка Вэра няда танява. Тарцям’ хомбида’м, нидя’ам? Пя Сядо’ сюдбяр маˮнив: -Тарцям’ нива’ хомбюˮ. Ӈарка Вэрар ма: -Ханя’ маньзеван ха юнри намдсетымма, манзеты’: ӈоподо’ Нюдя Вэра, нябидо’ Ӈарка Вэра. Идартахандо’ ӈамгэ пиркана Нюдя Вэра’ ню ӈобˮ тёребтейˮ: -Мал’ мята мюня хась пяӈгура’ам? Тарця вадахаˮна пин’ санэядˮ, нёмдо’ тамна пидадо’. Ӈарка Вэра ӈодˮ пин’ сана’ ни’им. Манзь ханада: -Пя Сядо’ сюдбя, харт ӈани’ ян яӈгоeвэн, Ӈарка Вэрамд ябе няˮар! Тикахавахана Пя Сядо’ сюдбяр пой ӈутоканда санаˮ ниˮим. Ӈынм’ вэрабта - ӈын’ ен мадахэй. Тикы яхад сябу’ пыян’ санаˮ ниˮим. Ӈынм’ вэрабта, - ӈын’ ен мадахэй. Ӈынхато’ малˮ санэядˮ, - ӈыноˮ ен’ малˮ ӈокхандо' ма¬дахэйˮ. Пэвдя пихиня ӈамзари тырари’ ти пяйди’. Хубта пи’ ямбан’ Ӈарка Вэрар хаенади’ яӈгу. Ӈопой Пя Сядо’ сюдбям’ ӈэдарабтаˮӈаха’. Я’ сид ян’ маӈгая’ варилебтеда: -Ӈарка Вэра, саˮман харвабат ӈобˮ тамна хумна пэрт! Ӈарка Вэрар ӈудам’ саˮнабта: Хэбˮнанд хань'—хананар яӈгу. Мядоди пуня’ ямдалэяди’. Пуня’ мюселъядˮ.Мюсеваханандо’ харада вуни таня’, Нюдя Вэра’ ян’ тэвъяха’. Ӈарка Вэра ма: -Тым’ мэсанади’ нивэди’ ӈаˮ. Тэданди’ самляӈг юрˮ тым’ хаеӈгодакэм’. Ӈока тым’ лэтамбаˮнан нирахавэн ӈаˮ. Ӈарка Вэра нянанда самляӈг ёнарˮ тым’ хана. Самляӈг юртя Нюдя Вэрахана хаейда. Нябир маˮнив: -Ненэсянда ӈоˮ таӈок тыˮ нянанаˮ мэсь, ӈока тым’ лэтамбаˮнанаваˮ нивэваˮ ӈаˮ. Ӈарка Вэра яханда мюселйˮ. Мюсевахананда харада вуни таня’. Самляӈг няханда тэвы’. Няхата тэвˮмахаданда маˮнив: -Теда’ халям’ ниваˮ пэртˮ - тэдаваˮ там’. Хадриˮ ӈопой яхана илева серта вуни таня- ӈгуˮ. Самляӈг няв, ханоˮмана мирдадаˮ! Хов, Ӈарка Вэра хонэйˮ. Тюку хонёванда тас по’ ямбан’ толида вэӈгалы. Тас понда ваерахавась Ӈарка Вэрар макоданда син’ ӈудида вэнˮӈа. Мамбата масенёˮ: -Самляӈг няв, юˮ ёнареваˮ тынаˮ танаӈгодакэдаˮ, теда’, тюку яля’! Самляӈг няда ты танавэкыˮ. Ӈарка Вэра ӈаркаˮя хабтамда ӈани’ сярада. Мамбата ма¬сенёˮ: -Самляӈг няв, тыда’ харта’ пэрцуда’. Мань ӈани’ ӈдэдалёрманзь хантам’. Ядӈгован’ ямбан’ тыда’ пэръядаˮ: ӈамзь нёда’ сяй’, мэць нёда’ сяйˮ. Ӈарка Вэра ӈаркаˮя хабтамда ху’ ед’ ӈэбата, та’ ед’ ӈэбата манзабта’ нидяв. Тюку хэбянда ӈобри’ хэври’ ирий’ ӈэдалы. Ирий’ ӈэдалёбата ӈоˮ пися’ ӈута яӈгу. Ханямна ӈэдалёбата, танямна ӈэдалёбата - нидя хамадамбю’. Ирий’ ӈэдалёдаханда нумда ӈоˮ пэвсюмя, синёӈэ хаява, ӈамгэ ни ӈадюˮ.Ӈамгэ’ пиркана мун’ тэбкадавонондо’: -Няка-а, пудана тэкуцями’ хадаӈгодакэми’? Тедахава’ пилибт’ хани’. Инзелесеты: мун’ хахаяри совонондо’. Муно’ ед’ пяда. Ӈулиˮ ӈэдалы. Ӈамгэ’ пир¬кана мядекоця ӈадимя. Мядекоця ӈэбата ӈо’ˮ яднакораха. Мядекон’ та’ тэвы’. Тэвбата ӈоˮ хумна нихи’ тоса’: тэкуцямди’ яхамбихи’, ярӈаха’, хайлади’ тэсаˮ. Няби не ӈэвы, няби хасава ӈэвы. Нултаванда сер’ варцедаӈаха’: -Ӈо, ӈэдалёда товынё’! Пыда маˮнив: -Ӈамгэм’ пэрдади’? Маˮ нихиˮим: -Мани’ ти пудана тэкуцями’ хадани’, мани’ ти ӈаворцялмани’. Тэкуцямди’ яханакэди’, едм’ пиренакэхэ’. мят’ ӈоˮ’ тювэкэхэ’, мамбати’ масьнёˮ: -Юд’ поˮ тяхана сиднаˮ саюв’ хадаць. Ӈавхаванани’ Патут’ вэсако’ нюни’ ӈэдакэни’. Хун’ нисяниˮим. Месури’ мюсертахани’ тыни’ тюкуˮли ӈамъяни’, иб’ ӈоˮ юрˮ тэминзь. Нисями’ Ӈарка Вэра’ ям’ вадецеты. Ядо’ ханяна ӈэбата? Тедахава’ пилибтˮ выдарани’, пилибтˮ хани’. Тикахавахана пи’ седӈанакы. Тебта’ ялуманда маˮнив: -Ӈарка Вэрам’ пюрпˮнанди’ - мань ӈэӈгодакэм’. Ӈопой ханан’ ти тияд’. Хов, ӈэдалэядˮ. Тюку ӈэдалавандо’ - тайна хунанда мяканда тэвыдˮ. Тэвˮмахадандо’ ӈани’ хонэй’. Ӈани’ тас по’ хоны. Тас по’ ӈэсонзь Ӈарка Вэра неры ховы Патутанда не нюм’ неданда мэда. Тад’ илелˮмандо’ - тенанд илеˮ. Та валакада.   Анна Щербакова’ падвы"
https://vk.com/wall-147614552_3089,"Сюнай Саля’ терˮ нямна👏🏻🤝🏻👍🏻👇🏻 Сюнай-Сале – нюдямбой харад. Ямальской районхана Саля’ яв’ вархана ну. Тарця’ тоˮолха нюдя хардаваˮ янаˮ тиӈгывна ӈока. Таняна школадо’ таня. Ӈацекы тохоламбадаˮ ненадо ненэцяӈэ ӈахат толыˮ. Пыдо’ ӈацекынаˮ тохоламбавандо’ хавна, вэвако серкат вэӈгарамбидо’, иландо’ сехэрым’ тидхалембиˮ. Теда’ минрена лахарёми илебей не’ нямна ӈэӈгу. Ӈацекы тохоламбадаӈэ тара. Маняˮ янаˮ тер. Еркарада – Сэротэтто. Нюмда – Луиза. Юкад вата нябимдей поˮ ямбан’ школахана манзара. Нюдя ӈацекы тохоламби. Минрена манзаямда Салехардской педагогической колледжхана тохоладась. Сидта тохоламбавы ӈарка нида няˮамнанда тарем’ лаханаˮ: «Мале тамальӈгана пэдава ӈэвада ӈадьсеты. Хусувэй серкана пуняна нисеты мыˮ. Сертабадамда маланда ёльцянд’ тэврасетыда. Ненэй вадамда сояˮма’ минанда теневада». 👏🏻👏🏻 -Тохоламбада ӈацекыд сянумдей классахана тохолкуˮ? - Небой поход нянандо’ манзарадм’. Теда’ мале нябимдей классахана мэˮ. Палаӈгана хабцяˮя тохолковамдо’ ханяӈэхэна табласеты. Тандая’ ӈани’ ниць тохолкуˮ. Мяканато’ карантинм’ мэˮӈаць. - Ненэй вадамдо’ теневадо’? -Ӈацекыниˮ мал’ – харад’ терˮ. Ненэй ненэцяˮ ӈэбто’ ӈодˮ, вадамдо’ ехэрадо’. Соява’ минандо’ луцаˮ вадам’ намдорӈаˮ. Ӈадьбято’ вахалць вададандо’ луцаˮ вадам’ мэˮӈаˮ. Харад’ илаӈгана небянадо’, нисянадо’ ненэй вадарим’ мэˮмы ӈэбто’, тикарихина харто’ вадамдо’ теневаӈгудонзь. Тикы’ хавна тамна пихина, лапкахана, школахана ненэй вабцм’ намдорпато’ вадам’ теневаӈгудо’. Едэй илаӈгана тарця сяхаӈгарт ни ӈэӈгуˮ. Тикы янхад ими вомзеты. Ханярид луцаˮ вадаˮ соˮ. Ӈадьбята тохоламбадиниˮ поӈгана ӈопойри ӈацекэми ненэй вадам’ хамедамбида. - Ӈани урокатаˮ поӈгана ненэй вадам’ тохоламбираˮ? - Ханяваˮ тохоламбюˮ. Ӈани я’ терˮ вададарев’ тохоламбасетываˮ. Хусувэй вадам’ нерде’ тасласетываˮ, луцаˮ вадавна ӈамгэ ӈэвамда падсетываˮ, тикы’ пуд тохоласетыдо’. Ненадовна ненэй ненэциеˮ выӈгы ила’ хурка ӈэвам’ няˮандо’ вадецетыдм’. Хусувэй ӈамгэм’ харакутаˮ сер’ тасласетываˮ. Иринато’ ила нянандо’ лаханакораха. Манзаяни таром’ тамальӈгана хамедамбасетыв. Мань сиˮни еˮэйӈэ хибяхарт няˮандо’ иринато’ ила’ саирм’ вунида вадетˮ. Выӈгы ила’ нямна лаханаванаˮ пуд падтаӈгосетыˮ. Индо’ ядэрабцо падарт’ тэврасетыдо’. Падтавыдо’ манэˮсарпани’ тасласетыв, ханзерка лахареваˮ хэвы: савовна, вэвавна, ӈамгэм’ хамедавыˮ, ӈамгэм’ тамна тасла тараӈгу. Пудана мэва’ нарэй ялэнаˮ нямна лахареваˮ вэталамбиваць. Тыˮ ниць иры’ мальӈгы вындерˮ илам’ падтамбиць. Ӈацекыниˮ манзаи «Няръяна Ӈэрм» газетаханаˮ ӈэдабтамбин, «Мыникохона» манэˮтыдаˮ . Тарем’ школахаˮна манзарана нинаˮ ёльце ӈарка таром’ минреˮ. Ненэй ненэциеˮ ила’ саирм’ сахарамбава’ няю’ ӈока ныхым’ хаˮаврамбиˮ.  Г.Окотэтто’ падвы"
https://vk.com/wall-147614552_3083,"Ензя’ тер падна👏🏻🙏🏻👇🏻 Ӈум’ пэӈа Ненэй мякана ху’ нерˮ нимня ӈум’ пэӈа лехебты. Ӈум’ пэӈа тасла ныдмы ямбкаˮя хабэй ӈумгад сяропадаˮ. Сельбя’ няна вэба’ ирыхына ӈэсы’ терˮ неˮ сава нумгана ӈобанзерˮ ӈувоˮманзь ядэрӈаˮ. Ӈувонзь хэва ялямдо’ ӈахакуд тасламбидо’. Хурина ямбкаˮя ӈувˮ яхаˮ мараˮмана, надо’ сяˮамна, хаевы мядэхэна ӈокаˮявана вадюрӈаˮ. Не’ ӈацекыˮ небянадо’ нядаба ӈувонзь ӈобтикы варемдо’ мэˮӈаˮ. Ӈобˮ ядэрˮмахана сюдбя севэй ӈуво сярхаяˮ, марцито’ ниня минресетыдо’. Мякандо’ тэвˮмахадандо’ ныдмы ӈуводо’, хасуйˮ ян’ мэхэя лехебтамбидо’. Пыв яляхана сававна тырабтахаяˮ, пахаёдо’ маторпа, тободо’ паркаяˮ хаˮавраӈгуˮ.Тикы’ пуд’ сидя нехе’, нити’ ирсуˮ ӈобт’ ӈамдхаяˮ, ӈув’ пэӈам’ сярыба тебаӈгуху’. Нитё ирсуˮ ӈабкэй тервана таславы еӈглюсвана сидя явна тет ӈуда сяротыди’. Ӈум’ пэӈаˮ ӈувˮ пахоёдо’ сидя ня’ сядоˮӈаˮ.Техе’ ямбада ӈум’ пэӈаӈэ сидя метраӈэ харва, латдада метра няˮам. Ӈум’ пэӈам’ сярыбава тада яля’ манзая. Сярвы ӈум’ пэӈам’ сидя сян яля пихиня хан’ ниня тырабтамбада. Пуна’ тамна мякана ти’ ниня тулёда. Сертавы ӈув’ пэӈам’ мяд’ ерв не’ ху’ нерˮ ни’ лехебтаӈгуда. Нимнянда ябто’ таркад сабвы тарˮ пэӈам’ лехэбтаӈгу, нимнянда ты’ хобам’ мэӈгу.Ӈэвто’ няна ты’ таркат сабвы пыркабтад лехебты, нинянда ӈани’ лимбяка ты’ хоба сальня ӈа. Тарця лимбика ваˮав’ ниня хонёда ненэцяӈгана сыра’ ниня, саˮнюй я’ ниня ваˮаванда лехебцева ӈамгэхэрт серˮ ни ӈаˮ. Ӈыльняд лата ху’ нерˮ, тикы ниня ӈэда ӈум’ пэӈа ӈамгэрт я’ интадм’ ни ӈэдарамбюˮ.  Раиса Яптуӈэ’ падвы 🤝🏻👏🏻🗞📪🙏🏻"
https://vk.com/wall-147614552_3082,"Ензя тер падна👏🏻🙏🏻🤝🏻👇🏻 Ху’ нерˮ Илеваˮ тяхад мюсерта ненэй ненэцяˮ ваˮавандо’ ӈанэдяро харто’ ӈудаханандо’ сертабидо’. Ненэй ненэцяˮ хонё мэта ваˮав’ ӈанэдярˮ сяндиˮ нинродаˮ. Пилиˮ нерде’ саˮнюй я’ нид, сыра’ нид пэӈаˮ нива санеӈгава ед’, ху’ нерˮ лехебтыˮ. Тикаӈэ сомбовна тасла ямбкаˮя пяхат ясьмыˮ. Харта ненза, ямб нерохот ӈобт’ сяйˮмахана сяроˮпадаˮ. Ху’ нерӈэ таславы нерохона пилиˮ нерде’ малдо’ маторпиˮ, тадтикахад хархана няӈота паӈгода салмрахая, таркото’ тодо ян’ сядоць ӈобанзерˮ нямзелембадаˮ. Тарем’ ясьвоˮмахад ху’ нерм’ ӈанэдамбада ненэць’ туросахана нийдо’ салмраӈгуда, пуна’ сяймахана сидя явна сяротыда. Хурина ху’ нерм’, хасава ӈанэдавым’ пяхат лядмым’, нерохот ясьмым’, неˮ сяропадаˮ. Ху’ нерˮ латдада ӈобˮ метра, ямбдада метрахад ваˮӈа. Ямданава’ ёльцяӈгана ху’ нерˮ сябухуна пэнёдаˮ, не’ падˮ поӈгана хурыбадаˮ. Илева’ тяхад ху’ нерˮ сямэй ӈамгэӈэ толёдаˮ. Ӈадьбята ямдава’ ёльцяӈгана сямэй ӈамгэ поӈгана минренаˮ.  Раиса Яптуӈэ’ падвы"
https://vk.com/wall-147614552_3081,"Таймырхана (Ензя’ няна) илена ненэй ненэця’ няваˮ Раиса Пехедомовна Яптуӈэ ненэй ненэциеˮ ила’ нямна падна. Пыда ӈобтикы юне тэвранаӈэ тарась. Падвыда пыдараˮ ӈобтикы толэйдаˮ. Ӈока намгэм’ намдангудаˮ. Ваданда’ хэтырˮ, иланда’ саирˮ Ензя’ терхат миӈа. 👏🏻🙏🏻 Мяд’ ӈуˮ Ненэй мяˮ ӈухут палмы ӈыˮнив. Ӈокдаханда тет юд мян ӈухуд мяˮ палпада. Сяхари’ яв’ вархана хасаваˮ пиндаванда сер’ ӈамгэв ямбакаˮя пэдара’ пям’ хобˮнанда, тикамда сомбовна ямбаданда сер’ лядкаяˮ, мята ӈуӈэ сертаванзь таслаӈгуда. Ӈуӈэ сябарˮманзь таславэмда пямда пиндана хасава, хананда пуд сярхая, мяканда тэвраӈгуда. Пуна’ сябарця’ тыбкахана сомбовна тюˮуй пирта хавраӈгу. Тикыта пуд пямда сяни’ ян’ лядтада. Ханяӈэхэна ӈобˮ сава ӈарка пяˮ ютеркад тет мя’ ӈу ӈадиберӈа. Тиканда пуд нись паромбюˮ, сянхав яля ӈумда сябарпаӈгуда. Тюˮуй сарванда няю’ янамбовна ябтаӈэ сертаӈгуда. Миртя ненэць’ мимбада ӈунда ӈыльняӈы малм’, я’ ниня паллёванда хэвамда, сарвада тасла няӈота. Ӈуˮ пилиˮ пон’ я’ ниня’ паллёванда сер’, ӈамгари саˮнюй ян’ палсоˮмахад, няӈоць сертавы малда сяхаӈгарт ни тимдˮ. Мяˮ ӈуˮ тюндаӈэ, ханяӈыˮ тэри салмуйӈэ сябарпадаˮ. Мяд’ ӈум’ мива нензелˮ вуни ӈаˮ, тэри тарем’ хибяхарт хамедёда ӈум’ ни татˮ. Ӈадьбята ненэй ненэцяˮ мято’ ӈуˮ ӈэвто’ мянувна лэтрамбидо’. Иринато’, нисянато’ мивыˮ ӈудо’ сяндиˮ нютюˮ нюхуˮ тэворӈаˮ. Хусувэй ненэця’ мята - иланда паӈг. Мальвы ӈу тун’ пятыбада ни ӈаˮ. Невхы илаӈгана ненэць’ мята’ терˮ ябсяламдаˮ. Ӈуˮ толаба ӈани’ вэва - мяд’ терˮ саддодаˮ. Ӈуˮ хэвня’ мипа ӈани’ вэваˮ, мэмы ӈухунанда ябда ханда. Ӈусана пям’ хова’ ёльцяӈгана мяд’ ӈуˮ пон’ несэймдамбадаˮ, тад’ нерня’ мяд’ ерв ненэць’ тюˮу’ миндя нюдя мирць ехэрабцуˮ.   Раиса Яптуӈэ’ падвы"
https://vk.com/wall-147614552_3077,"Ензя’ терˮ Дудинкахад падна🙏🏻🗞📩👇🏻 Хусувэй поˮ Таймырхана ӈэрм’ терˮ книга падыбава’ еˮэмня районваˮ есям’ тамби. Хэвы похона тикы есяˮ нядма миллионхад ваˮӈась. Маняˮ яхананаˮ ӈэрм’ терˮ ӈацекыˮ хареˮ вадидо’ школахана тохоламбидо’. Ӈоб’ ханяӈы ненэциенаˮ тэнзˮ падна мэта книгидо’ саць тянёˮ. Хусувэй классхана учебникдо’ яӈгу. Тавысˮ, туӈгоˮ нинаˮ книгидо’ тянёриˮ. Вадавнандо’ теда’ паднанидо’ учебник падаба варемдо’ мэˮӈаˮ. 👍🏻👏🏻📸 Ӈани няхатато’ тасла, ненэй’ ненэцяˮ тохолко мэта книгидо’ мал’ таняˮ. Ненэй ӈацекыˮ ед’ Санкт-Петербургхад ӈарка учёной’ паднаˮ, тамна Ямал’ няд ӈэдаˮ паднанаˮ нядаӈгурӈаˮ. Таймырхананаˮ ӈацекыˮ тохолко’ мэта учебник падыбадаваˮ яӈгу. Тарця ӈарка серм’ тедари’ хибяхарт нида минреˮ. Ӈацекынаˮ М.Я. Бармич, Е.Г. Сусой, В.Н. Няруй, таддикад ӈани паднаниˮ падвы книгавна тохоламбинаˮ. Ненэця’ вада’, литература’ урокˮ хавна ӈэрм’ тер ненэцяˮ культурам’ школахана тохоламбиˮ. Тикы’ еˮэмня небо’ паднанаˮ ӈарка манзаям’ сертаць. Пыдо’ самляӈг книгам’ ненэй’ ненэцяˮ, туӈгоˮ, тавысˮ, мантоˮ, эвенкˮ культура’ нямна падаць. Хахаяда яля’ тикынаˮ мале Таймыран’ тоць. Тованда похона ӈацекыˮ книгидо’ мале мэтыдо’. Сямянхат сава юн тарця: тадри’ ненэй ӈацекынаˮ Раиса Пехедомовна Яптуӈэ’ падвы книгаха’ няˮмаӈгуˮ. Пыдо’ хареˮ вы’ иламдо’ тамна тяхасовна тохола, хамеда пиртаˮ. Ӈока едэй ӈамгэм’ таняд толаӈгуˮ. Раиса Яптуӈэ’ падвыˮ толаба саць илекаˮ. Паднава’ манзаямдо’ книга падыбадаˮ хусувэй по’ минредо’.  Елена Ямкина’ падвы 👏🏻👏🏻👏🏻🤝🏻💯✍🏻"
https://vk.com/wall-147614552_3075,"текст на лесном диалекте🗞👇🏻 Мыԓтуӈ мэӈаш” Чуки пуӈ вэкна ӈука ӈайватам шеԓтаӈаш”. Пюԓ дяхана ӈайта нешади” дет тонԓюта Советхана мэна” мыԓан ӈомаш”. Неԓьчеди советуӈ мансдям минԓена Ирина Хэно куше пуӈ вэкна мансԓамамтуӈ вачаӈаш. Чуки похона нешади” конԓампёшь дятыԓмай”, реестран’ пытатуӈ патмантуӈ мэт. Чикиӈ камна деты ӈычимы короновирус нимича дечаӈ нямна нешаӈкна мунуштомай”, тавсуԓта дечахана канаԓмантуӈ тэйхана”. Выӈкна диԓина” нешади” нятапёштомай”, каԓитуӈ квоти” дет ӈайта патԓотуӈ пытыпёшь. Ӈопшеԓы советхана мэна” чет’дю” шеӭв мероприятихина мэмай”. Неныма реестран’ патԓотуӈ пытыпёшь нешаде” нятапишь”. 🙏🏻👏🏻🤝🏻 Мыԓхана мэмы нешади” дет тонԓюта управлениӈ веԓв Терентий Пяк маӈаш, ӈопшеԓы маня” дяхатана мэна” нешаӈи” Москвахана ӈайта федеральный агенстван мат’ дюԓ заявленим’ ӈайтаптамай”, реестран’ пытатуӈ пытыпёши”. Ӈуп таӈок патԓу” «Ямал-потомкам!» нимича ассоциацихина масԓанна” ӈайтаптамай”, выӈкна диԓина” нешади” нятапёши”. Мыԓхана мунумэ” маӈаш”, четаӈ патԓотуӈ реестран’ ӈайтаптаман хатта” МФЦэн кяшту”. Тадяна деты мутԓамна нешади” патԓо” федеральный агетстваны ӈайтамташтутуӈ. Чикита хома, таняна мансԓанна” няӈтуӈ точи” заявлении” каԓьтуӈ паташтутуӈ, тайня нешиӈ питчамяԓимта ӈамтаны. МФЦ дёԓьше меԓиӈа, патԓотуӈ реестран᾿ шеԓтапёта” таняна хампԓяӈк дяӈкня минутахат куптаӈ ништу мы”. Ними хомата ӈай таԓьча -нешиӈ дяԓяманысомата патаԓта пун᾿ӈаймям шан натариусхана нита ненатумтан. Реестаран᾿ пытамта патман хатта нянанта паспорта, дяԓяманысомана патаԓта МФЦны татты. Ними мыԓхана тасԓампюмайтуӈ вататоӈ выӈкна диԓина” нешади” нятапёмаӈ нямна ӈаш. Чуки похона выӈкна диԓина” ӈашки” нешаӈы” няхамты нютуӈ тадямэп, деваку ӈашким няхамты нютуӈ мэпнантун - мят дет ӈайта капитал’ няамны”. Чики деты шеԓы” Ямална ӈаԓка веԓв Дмитрий Артюхов таньше тасԓамы, выӈкна диԓина” нешади” нятапёшь. «Нуп мят’дет ӈайта капитал’ миԓта хампԓяӈк дюԓ дёнаԓ веша”», таԓям мыԓхана маӈаш нешади” дет тонԓюта управлениӈ веԓв маԓьчи Маргарита Маслова. «Чумовой капиталны» шича копахат хӭтмы дедя, шича прашинай дедя тасԓы, кэл, ԓатаӈ латку, шича кан. Вешаӈайши чики мытуӈ миԓы” нитуӈ нямаԓпёт”. Маня” Пюԓ дяханана таԓьча ӈамыку” няамванта” мат’ нешаӈ. Ӈоптоӈ манԓе заявленим управленины патмай. Путана мыԓханатуӈ тасԓампюмайтуӈ шеԓутоӈ нешади” предпринимательӈя мансԓамаӈ де’эмня ӈаш. Таньше мансԓаман хатта” нешаӈи” вешататуӈ митупёши” грант дет тонԓюта конкурсхана мянаԓьчтонӈа”, чикехена хома, маньштуш мыԓхана. Советхана мэна”, управленихина мансԓанна” таньдет патԓу” пытыпёта” нешаде” няташтондятуӈ.  Лариса Айваседо патмы, шат миԓ пыта таттамыта"
https://vk.com/wall-147614552_3073,"Харт мэбеˮмамд, Теневабцоемд Нёр ӈадимдембюˮ Няданд мэбета, Тамна теневана Танявы ӈэӈгу. Л. Лапцуй"
https://vk.com/wall-147614552_3071,Хуна сяхаринда Маяӈо ховы И’ ӈуˮлихина Ни маӈгутаӈгуˮ. Сэхэ’ ёльцяӈгана Моˮнатанаханда Тарˮтамда хоӈгу.  Л. Лапцуй
https://vk.com/wall-147614552_3067,"Павел Михайлович Ямкин 1923 похона Нямбойчинской выӈгана соявысь. Таняна ненадо ӈарка Нямбой то ӈа. Тазовской районхы, тамальӈгы Хальмерˮ Седе’ няна ӈа. Рабоче-Крестьянской Красной Армиян’ неняӈгˮ иры’ 12 яляхана 1942 похона тэвавы. Падаркананда тарем’ падвы: маӈгты иры’ 20 яляхана 1942 похона Тазовской РВК сайнорманзь ӈэдабтавэда. Тамальӈгана Тазовской районхана военной комиссариатдо’ яӈгусь. Павел Михайлович 1942 похона ВЛКСМ тэвавы. Пыда сидта Алексейм’ нюбета хасава нянда ня’ 41 ламбитаниˮ бригадан’ Северо-Западной фронтан’ таславыˮ. Бригадамдо’ 140 стрелковой полкахад сертавэдо’. Тикы’ няю’ ватом’ вэба’ иры’ 8 яляхана 1942 похона Северо-Западной фронтхана ӈадимдевыць. Сиˮив яля’ хэˮмяхад бригадам’ сертаба пявыць. Тамна хорˮ иры’ 10 яляхана бригадан’ тамна 34 армиям’, тиканда хавна саю мирвахана, юнетанахана пандамбавэдо’. Нердена сайнормадо’ Великие Лукихина ӈэвы. Таняна ӈодˮ хасава няда яӈгумы. Павел Ямкин ядаравы. Онеге маркана пыхыдамда лекаратамбавы. Ӈарка пэвдей иры’ 31 яляхана П.М Ямкин тивахананда ядаравы. 341-й стрелковой дивизия’ Карельской фронт’ 19-й армия’ № 013/н приказхана 23.10.1944 поход противотанковой туниˮ наводчик 2-ий батальон 279-й стрелковой полк’ ефрейторм’ Павел Михайлович Ямкинм’ Славы III степени орденхана ненадумдавэдо’. Наградной падаркананда тарем’ пады: 11-12 вэба’ ирыхына 1944 похона сэрˮ луциˮ ня’ сайнорма’ мальӈгана Алакуртти сехэры’ ядхана (теда’ село Алакуртти (финское Alakurtti) Алакуртти Кандалакшской районхы Мурманской областьхы еръйˮ хардаӈэ тара) – Кайрала (теда’ Кайралы, Алакуртти поселенийхана ӈа) Ямзин винтовкахананда юˮ гитлеровецм’ маядавы. Тамна матˮ атакахана саю пуня’ мардамбидась. Командиранда ватовна тебермандо’ ӈэва’ мальӈгана няхарˮ ядаравы нямда тунисавэй нэкалмысь. Тарця ӈарка таром’ хаˮавраˮмахаданда Ямкин орден Славы III степени правительственной наградахана мэвэдо’. Маӈгтыˮ иры’ 24 яляхана 1945 похона сводной Карельской фронт’ полкахана мэна нида няць П.Я. Ямкин Красной площадьхана Победа’ парадхана мэвысь. Пыда сайнормы ненэй ненэциеˮ поӈгат тарця ненадо серкана ӈопой ӈэвысь. Мале сайнорма’ пуд пилюˮ иры’ 29 яляхана 1945 похона Павел Михайловичан’ «За оборону Советского Заполярья» медальм’ (медалянда серия, удостоверениянда номер – Г № 026574) миˮмыць. «За победу над Германией в Великой Отечественной войне 1941–1945 гг.» медальм’ Павел Михайлович Ямкин тарця наградам’ няˮамвысь. Карельской фронт’ сводной полк, 1 батальон № 1 маӈгтыˮ иры’ 26 яляхад 1945 поход недвомэда 1985 похона 40 по Победа’ ӈарка яля’ ед’ Павел Михайлович Отечественной войны I степени орденм’ няˮмась. Дивизияда, полкада ханяна 1944 поход П.М. Ямкин мэса ӈобтикы юнда сосеты. 341 стрелковой дивизия маӈгтыˮ иры’ 3 яляхана 1944 похона 77-й морской стрелковой бригада 19-й армия сертавыць. Вэба’ ирыхына 1944 похона полкдо’ Мурманской областьхы Исокумпу урочище’ ня’ тэвавы (тикадо’ 18 км’ пиркана Алакуртти п. Кайрала’ няна ӈа). Полкадо’ тарця ватом’ нёдавы: сехэрым’ нюракуць, сидя тарканда ёльцянд’, таняд саюˮ нёдана сехэрым’ нярхалаӈгуˮ. Вэба’ иры’ 10 яля’ пиркана саюˮ фашистˮ ненэциеда Алакуртти село’ няд сехэрэвна ханлавыда. Батальон полк’ терˮ саюˮ батальон’ пир ӈэвыˮ, Кайралы’ няю’ пэрмэдо’. Колонаханандо’: 25 автомашин, сидя зенитной установка, юноˮ ӈэвы. Сидя батальон’ ныхыхына саюˮ тунихиртадо’ нивыˮ нэкалˮ, таминдо’ пуня’ Кайралы станция’ няю’ салмыдˮ. Вэба’ иры’ 12 яляхана саюˮ сидя батальон’ пирˮ, тамна сиднтет танкм’, няхарˮ миномётной батареям’ нядмяць 2 батальон’ полкм’ контратаковэйдавыˮ, сюртеван’ харававэдо’. 20-й батальонм’ нядаванзь 5 ротам’ 251 стрелкойвой полкм’ ӈэдаравыˮ. Ӈобкана саю пуня’ мэвыдо’. Хадреˮ ӈоˮ П.М. Ямкин («Незабываемое». Газета «Советское Заполярье», 07.05.1972 г.) тензебтембида: « Ӈобˮ бой’ пуд сидямбойӈэ лейтенант Макаров’ ня’ иле хаининзь. Саюˮ поӈгана енермани’ мальӈгана саць тоенась. Ӈамгэ’ пират сидямбоӈэ енерӈанинзь, ӈани ниниˮ малˮ хэвханани’ хабэйӈэ юседаць. Нив хамедамбюˮ, ӈамгэ сидни’ нивыˮ хадабюˮ, тамальӈгана ядара таминни пирӈаминзь. Сидни’ иле ханаван’ харвавакыˮ. Тамальӈгана ӈобкана тасламинзь, пудана патронани’ сусава’ ёльцянд’ енертани’. Ӈамгэ’ пиркана нядмаӈэ ниниˮ ӈадимяць. Сайнорць нята ниниˮ маˮнисямˮ: «Ямкинӈе, пыдар ябдавэн’…» . Михаил Михайлович Макаров лейтенант ПТР 279 стрелковой полк’ взвод’ командир сававна ӈэвахана мэванда, тарана табёко минреванда, тамбаванда еˮэмня вэба’ иры’ 11-12 яляхана , ПТР танк ядаванда еˮэмня «Красная Звезда» орденхана ненадумдавэдо’. ПТР взвод тебермандо’ мальӈгана 18 гитлеровецм’ маедавы. Вэба’ иры’ 16 яляхана фашистˮ Кайралы станция’ няю’ хэсь выралавыˮ. Маняˮ солдатнаˮ пуня’ саю мардамбавыдо’. Тебермандо’ паӈона 279 стрелковый полк ӈока саюм’ маядавы: 650 солдатм’, офицерм’ ядавыˮ, 4 танкм’, 5 автомашинм’, 20-мм зенитной пушкам’, 13 станковой пулемётм’, 15 ручной пулемёт, 2 крупнокалиберной пулемётм’, 12 миномётм’, тикандо хавна – 1 винтовкам’, 23 карабинм’, 2 пулемётм’, 2 автоматм’, 23 лентасавэй коробкам’, 10 000 винтовочной патронм’, 4 подерсавэй юном’ ханавыˮ. Сентябрь иры’ 25 яля’ сэрˮ луцаˮ солдатдо’ Кайралы станцияхад хэвня’ ханлавыдо’. Сэрˮ луци тамна пон’ нюракымыдо’. Саюˮ шоссеˮ ӈэдакыˮ, пулˮ малˮ пенрембавыдо’. Полковой, армейской сапёрˮ хомбада миныдо’ нэкалпавыˮ, пулˮ сулурпавыˮ. Тарем’ ӈоˮ маняˮ солдатнаˮ минахад яӈгумыˮ ӈока ӈэвыˮ. 1944 похона сентябрь иры’ 29 яляхана саюˮ Салла община’ ёˮ хаевыдо’ государственной границахад хэвня’ хэвыˮ. Маняˮ нинаˮ ханяцей’ Финляндиян’ тэввавыдˮ. Нюдя пэвдей иры’ 7 яля’ ӈэсонд’ саю –фашистˮ пуня’ салтавыˮ. Тикы тальня’ тыˮ ниць иры’ 1945 по’ ёльцянд’ сехэрэхэнандо’ хомбададо’ яӈговы. Полкандо’ подразделений тэри службамдо’ мэˮмыˮ. Боевой, политической иламдо’ тохоламбавыˮ. Тыˮ ниць иры’ 18 яляхана 1955 похона 54-й стрелковой дивизийм’ несэйвана нюмдевэдо’. Штабдо’ Алакуртти поселкахана ӈэвы. Маӈгтыˮ иры’ 4 яляхана 1957 похона 54-й мотострелковой дивизияӈэ хэвы. Тикадо’ 90-й по’ пират танявысь. Павел Михайлович Ямкин 1945 по’ сентябрь иры’ 25 яляхана СССР’ Верховной Совет’ Президиум’Указвана «О демобилизации второй очереди личного состава Красной Армии» яханда товысь. Теда’ нюндя нюˮ ириндо’ мэˮмы поˮ тен тамна нёдэйдо’. Сергей Миронович Ямкин, Законодательной Собранияна ӈэвахана мэна ирихиданда хаёвы сидяӈгм’, тамна иле мэˮмыˮ ӈавэда И.С. Шемановской’ нюмам’ мэта музеян’ миˮмыдась. Сяни’ поˮ хэбˮ ӈодˮ, тамальӈгы солдатˮ, саюхат сиднаˮ тедвыˮ иринанаˮ сяхаӈгарт нинаˮ юраӈгуˮ.  С. В.Шулинин’ луца’ вадавна падвэвна М.Яр’ ненэй вадан’ тэвравы"
https://vk.com/wall-147614552_3066,"Сайнормы ненэциеˮ мяд’ тер пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. Паридена хэˮ тирˮ сенасялаˮмаˮ. Ядаравы ненэциеˮ тёрˮ мале ӈахана илаӈгы ненэцие нидо’ юркабтамбюˮ. Сайнорць сабкавы я’ ваӈгˮ мале ӈахана тораць. Ӈаˮи похона саюˮ мардава’ няю’ салютˮ ӈахана ӈась, тарем’ ӈодˮ… Сайнороˮмаˮ поˮ тенˮ илаӈгана таӈгм’ ниˮ тамбюˮ. Таняна нивы мэбˮни’ ӈодˮ, таняд сиякаӈэ минрена юнˮ сей’ лым’ ерапиˮ.Тикахат мань ӈобтикы сайнортарахадм’. Хэбидя поˮ ненэсявна теда’ вадёданаˮ ненэцяӈгˮ тэврава’ еˮэмня маняˮ тикы поˮ тен юрыбабанаˮ ниˮ серосˮ, маньринаˮ тамна’ тяха’ ненэсямда тэвра пиртаваˮ. Теда’ ханяӈыˮ параӈодаˮ яхаˮна тикы сэхэ сайнорма’ илеˮминаˮ харто’ индо’ ватовна тэврамбидо’. Ханяӈэхэна сиякадо’ ӈока. Тикы нинаˮ ватовна Советской Союзаваˮ тамальӈгана ӈока хибям’ таӈыламдамбись. Пыдо’ ихинандо’ тамальӈгана сайнормыˮ ёˮ тэри марпавыдо’, саю нивыдо’ пимрембюˮ. Янаˮ терˮ тарем’ ибедорма - ӈани’ нянандо’ сава вато. Ненэся’ хурка ӈэвада поˮ манэˮмы документхаˮна пады. Тикыˮ толаˮмахад ӈока ӈамгэˮ пуноворӈаˮ. Советской боецˮ поӈгана Ямалхаднаˮ ненэй ненэциенаˮ ӈани’ танявыць. Ӈокадо’ орден, медаль недвомыць. Тарця ненэциеˮ еˮэмня «Аргиш памяти» нюбета клубам’ серта сава. Тикахана теда’ иленаˮ сояˮмахато’ ӈамгэˮ тоˮолхаˮ награды мипавыˮ, ханяна сайноромидо’ теневаӈгуˮ. Ханяӈэхэна соёˮмидо’ сайнормыˮ нито’ нямна тарця тарана юне хось яˮмыбасетыˮ. Хусувэй хибяриˮ тарця тарана серо минре соходо’ яӈгу. Ханяӈэхэна архивхад ӈэда тарана падарм’ нир хоӈгуˮ. Теда’ законм’ нядмяць сайнормыˮ иринато’ нямна ӈэда юнˮ, тарана падро нэкалпа, хомба пиртынаˮ. Тарем’ ехэравынаˮ ӈобкана тедыбаӈгунаˮ. Тарем’ Ямалнаˮ терˮ тенхана пырдари’ мякандо’ тэвраӈгунаˮ."
https://vk.com/wall-147614552_3064,"(Лесной диалект)🙏🏻🗞👇🏻 Кинудю” шеԓтапёшь тохотаӈа Куԓкаԓи” шеԓтапёчита ӈамыдёта” меԓьмана шеԓташтута. Таньше мансԓаши ни’ӈашкиуде хомана тохомай. Ӈашки дет тонԓюта ""Синема"" нимича кинудю” шеԓтапёта студины Полина Тугужекова няхаԓ пуӈ ченяна тоӈаш. Четаӈ манԓе куԓкаԓи” ӈамыдю” шеԓтапёшь тохоӈа. Полина ши’та тохоԓампюта Вячеслав Букацкий няӈиӈ мультфильм ""Ямальские каникулы"" нимича шеԓтаӈаш. 👍🏻👏🏻🤝🏻👇🏻 Чики мансдята каԓтыхит выйняӈ мячидёԓьч томы ӈашкиудиӈ де’эмня ӈа. Чуки похона чики кинута ӈайвахай местам’ канаӈаш - дяӈ тамна мэмы видеоролику” дет тонԓюта ""Фильм! Фильм! Фильм!"" нимича конкурсхана. Чике манԓе ни’ӈашкиуде нимымты нэхэԓмата. Непой похона Полина ӈай чики конкурсхана нэхэԓяш. ""Учитель с большой буквы"" нимича видеоролик Анна Пантелееваӈ де’эмня ӈайта шеԓтаӈаш. Чики ни’ ӈамы хома шеԓ Пюԓ дяханана шеԓтамам вачаӈаш. Четаӈ Полинаӈ камна ""Синема"" студины дю” ӈашки” канӈа”. Пытоӈ видео татташту”, кимяԓихина дёԓимяшо мунушту”, видеосюжету” шеԓташту”, анимационный’ мультфильму”. Ӈокна, ӈуп вив мэш мансԓаш тохоташту”, хомана вивинтоԓьш тохошту”. Студин дятыԓта” ӈашкиуде” куԓкаԓи” кинудю” шеԓтамаӈдет ӈайта шеԓутоӈ практический занятихинатуӈ тохоԓаштутуӈ. Таԓям пытоӈ меԓ тохошту”. Куки” шеԓтапёчитуӈ проектоӈ нешади”, капиди” дилыӈ, культураӈ нямна ӈа”. Четаӈ Полина ӈай ӈыди видеоролик шеԓтапи, капиди” шутпяԓсмана ӈайта. Чуки похона ӈашкиуде” шанат конкурсхана мянаԓмай”, ӈука” мэмаӈ ӈайван кааммэт. Четаӈ студийхана тохоԓкота” деты” шеԓтамайтуӈ ӈайвачетуӈ ӈайтаптаматуӈ конкурсм ӈэта”, ӈамы местан кааммамтуӈ намтмантуӈ мэт. Мыԓичуӈ каникултуӈ хитамахаты нашкиуде” ӈай ӈопт ӈомты”, деты” мансдету” шеԓтамантуӈ мэты”. Лариса Айваседо патмы. Шат миԓ Ларима Айваседо таттамы, Наиль Ахмалетдинов таттамы 👏🏻📖💯"
https://vk.com/wall-147614552_3062,"Вынд’ хэван’ харвадм’ Валентина Нёлековна Няруй илева’ ямбан’ тарана манзаям’ минре. Ӈари’ теда’ пенсияхана мэ. Харта ӈоˮ нянзерта сава ненэць’, вадамда ӈулиˮ явнанда мэцетыда. Лахарёми’ тарем’ пядась: - Пенсиян’ хэвани’ мальӈгана ихинани маˮдамзь ныланавандадм’ ӈэдакэдм’, тедав’ харˮни ини’ сер’ илеӈгудм’. Ханяримна ӈэдалёркадм’, ехэрана ё манэˮкадм’.Тиканда, тарем’ нивы ӈаˮ. Теда’ учебник тамна падыбидм’, ӈулиˮ тоенана манзая. Падыбадинаˮ няхарˮ я’ тиӈгэвна ӈацекы тохоламба мэйдо’. Ненэциеˮ округ, Енся ‘ терˮ, маняˮ Ямал яваˮ. Невхы книгынаˮ вомаˮ, несэйвана падыбинаˮ, тад’ нерня’ теда’ паднанаˮ тамна ӈока едэй падро ӈадимдеӈгуˮ. Пилиˮ нерде’ ненэця’ вада’ учебник луцаˮ сертабавыдо’. Ӈобто’ - Георгий Николаевич Прокофьев ӈэвы. Пуна’ маняˮ харˮна ученойнаˮ ӈадимяць: Елена Григорьевна Сусой, Мария Яковлевна Бармич, Елена Михайловна Талеева, Роза Ивановна Канюкова толаӈго книгы падыбиць. Валентина Нёлековна нисяюта иламˮ лаханакодарев’ вадеˮӈадась. - Мань ниниˮ, иринаниˮ, нисянаниˮ илева’ ямбан’ тэхэна мэць. Нисями Яптик Нёлеко Новой порт’ няна выӈгана илесь. Совет’ ил’ ӈэва’ мальӈгана почтам’ ядэлась. Нюдя таӈоциеˮ, ӈысыˮ помна газетаˮ, журналˮ ӈэдакыˮ, тарця тарана ӈавэ ӈэдалё ненэцяӈгˮ тэврамбидась. Ненэй ненэцяˮ тарем’ нюмдедонзь - «Почта Яптик». Мань сиˮми «Почта Яптик»‘ не нюӈэ нюмдебасетыˮ. Пыда ненэцяˮ вадамда ӈулиˮ сававна теневадась. Тиканда ӈарманда сер’ вадаваˮ тохоламбам’ тасладась. Манзеты ненэця’ ил’ сяхаӈгарт ни ныкалаӈгуˮ. - Теда’ вадёдана ӈацекыˮ харто’ вадамдо’ тохоламбаван’ харвадо’? - Мань теневани мяканандо’ харто’ помнандо’ ненэй вадавна ниˮ лаханˮ. Салехардахана ӈобкарт школахана ӈэрм’ терˮ вадам’ ӈацекыˮ ниˮ тохоламбюˮ. Маняˮ тохолко тованаˮ мальӈгана ӈобкарт луца’ вадам’ ехэраваць, тарем’ ӈодˮ тохолаваць. Сиднаˮ тохоламбавыˮ манзаямдо’ ӈулиˮ тяхасовна минредонзь. Ӈэрм’ терˮ нюˮ нюдрев’ пэрцетыдо’. Тамальӈгана Новой Порт харданаˮ ӈарка сехэры’ ядхана паллада пя танясь, электрической столб’ ниня радио ӈась. Таняд луца’ вадавна лаханасетыˮ, сёˮ сосетыˮ. Маняˮ ӈоб’ инзелесетываˮ, сёˮ малˮ теневасетынаˮ, тарем’ луца’ вадам’ тохолаваць. Ӈамгэ’ пиркана ими ядэлыць, тарем’ луца’ вадаривна лаханахаваˮ ненэця’ вадаваˮ ӈулиˮ нёховаˮ юрˮ. -Ханзерˮ тарця ӈэӈгу? -Ненэця’ вадам’ нерня’ пэраць ӈэвадабˮнанаˮ, ӈацекынаˮ вадамдо’ юраӈгудо’. Ненэця’ вада’ нямна манзаранаˮ ученойˮ теда’ ӈулиˮ тянёˮ, тидпой’ манзь яӈгуˮ. Маняˮ ӈадьбянаˮ ненэциеˮ помна ӈэдалёрцетываˮ, лаханаку падыбасетываˮ, невхы сё маˮламбасетываˮ. Тарця теневанаˮ тянёˮ. Ӈадьбянаˮ ӈацекэхэˮ манзетываˮ: «Иринатаˮ невхы ила’ нямна вадетаˮ падыбидаˮ». Харта ӈоˮ ненэй ненэцяˮ сё ӈулиˮ харвобтэйдо’, хыноць пирӈадо’. Хасаваˮ мирˮманда сер’ , не сэдорабˮнанда хынота. Тикы сёхоˮнандо’ харто’ иламдо’ вадетаˮ, нюдё’ савуˮтаˮ… Семен Няруй музыкам’ падыба пяванда мальӈгана едэй сёˮ ӈадимяць. Тамальӈгана советˮ ил’ миӈась, илам’ савумдамба ненэй вадавна ӈэда сёˮ тараць. Тиканда композитор тарем’ едэй сё падыбись. - Теда’ ӈацекыˮ ненэй сё мэцетыˮ? - Ханяӈы яхана мэцетыˮ. Сиддо’ тохоламба тара. - Валентина Няруй стихворений падыбин’? - Падыбидм’. Ӈэвани мю’ харто’ тосетыˮ. Тяхакуна ӈацекыˮ еˮэмня нюдя книжкы падаваць. Наӈэдя нюдякоця рюкзак’ терˮ. Таняна стихворенийˮ ненэй вадавна падыˮ, нябихина луца’ вадавна ӈаˮ. Ини сава ӈэбˮ, ини вомбˮ вадаˮ харто’ тосетыˮ, ханяӈэхэна сё падыбасетыдм’. - Валентина Нёлековна, пэртя манзаярˮ иˮ ӈукана пэртя. Манзаяхаданд пэдабат ханзерˮ ӈэсетын’? - Пэдабани’ ныласетывˮ. Харˮни мэбˮнани’, сёми мэцетыдм’. Ими савумзеты, ныхыдами хосетыдм’. Ниниˮ няпанани’ тарем’ манзетыдм’: «Пэдабат - ныланаˮ, тикы’ пуд манзаяр тамна вэталадˮ!» - Валентина Нёлековна, тамна ханя’ хэван’ харван’? - Выӈгы яхани’ хэван’ харвадм’. Ӈэдалёсь’ ниня ӈамдёван’, ӈавкани сэвхаˮна харˮни сидяӈгами манэˮманзь ятнадм’.  Автор: А. Ламдо’ падвы"
https://vk.com/wall-147614552_3060,"Мякато’ пядо’ 🚁  Школахана тохолкодаˮ пудана ялэдо’ мэˮӈаˮ. Нюдякудо’ мале ныланаванзь ятнаˮ. Пудана по тохолкуртаˮ тандая’ сеӈгандо’ мунм’ намдаць. Тикахана сидто’ школахад лакамбойтамбиˮ. Маняˮ округхананаˮ ӈодˮ ӈани’ тарця. Ӈопой, ныланаванзь хэвандаˮ ӈацекынаˮ мякандо’ тэри яда ниˮ тэворˮ. Теда’ мале Приуральской районхана ӈацекыдо’ тохолко ёльцевыдˮ. Хэвы сиˮив яляхана сидто’ мядоˮманандо’ тиртя ӈанохона ханла пяць. Теда’ нидо’ мале таӈы мэлвахато’ тэввыдˮ. Тюку по’ нердена яӈорэй’ тарем’ тиртя ӈанохона ӈацекыдо’ ӈэсыхыто’ ханлэйдо’. Районандо’ ерв Иван Сакал мась:« Районхананаˮ тохолкодинаˮ мякандо’ тэввандо’ еˮэмня округваˮ есям’ ӈадимдесь. Белоярскхад, Аксаркахад тиртя ӈанохона тэволаӈгудо’. Пырдари’ Лаборовойхад тет ӈацекым’ экзаменхаˮ тэвраӈгуˮ». Ханя’ нулӈгавамдо’ мале помнандо’ тасладонзь. Пэ’ хойˮ хавна, Лонгъюган’, Щучье то, Лаборовой’, Паюта’ факторияхаˮ нултаӈгаӈгуˮ."
https://vk.com/wall-147614552_3058,Видео : [id254117851|Марина Яр] Монтаж : А. Ткачев
https://vk.com/wall-147614552_3053,"Ненэцие вэрамба пяˮ Саля’ явхана ӈарка маркаюнаˮ помна сэрˮ пан мале ӈахана хэӈгадась. Ӈадьбято’ таминдо’ Салехард’, Лабытнанги’ помна ненэцие, машин вэрамбадаˮ ту ӈаноˮ ядэлыдˮ. Тыˮ ниць иры’ 20 яля’ хубтэхэд ненэцяˮ Саля’ яв’ сидя лаӈгхана ӈатенаць. Ӈарка ту ӈаноˮ мале ӈанэдыць. Ӈаркаˮя синё манзаямдо’ табладась. Хубта’ няна сиˮив час’ пиркана ненэцялиˮ ӈопой яӈорэй’ сидя’ ня’ вэраць. Яля’ ерьй’ пиркана синё хэˮмяхад машин тэвола пэйдаць. Ӈахат’ сер’ лаха мэˮнаˮ ненэцие есясипой’ вэрамбидо’. Машинриˮ еˮэмня салдаӈго тара. Нюдямбой машинˮ билетандо’ мирˮ 180 рубль, ӈаркамбойˮ машинˮ ӈокарка есям’ салдамбаӈгуˮ. Ханзерˮ ӈэдалёроˮмамдо’, билетˮ мирˮ нямна ӈэда юнˮ хонраванзь, тамна ӈамгэ тарабта, телефонувна лахана пирӈаваˮ: 8 (34922) 7-17-04 няби 79124204046. Тикад онлайн-камера’ нядмяць хусувэй ненэць’ сидя лаӈг’ варм’ харта манэць пирӈада, мутрандо’ адрес ти: https://dtidh.yanao.ru/activity/2908/ Нумда савуˮма’ сер’ матˮ ту ӈаноˮ манзара пэйдаць.  Автор: Г.Окотэтто’ падвы"
https://vk.com/wall-147614552_3052,"Няръян Маркад’ падна🗞📸✍🏻👇🏻 Выӈгы яв’ - мань хардами, тюкохона манзаями таня, мями яханани ӈа – тарем’ Герман Ардеев тасламбида. Пыда «Няръяна ты» СПК’ тыбэртя.🤝🏻👏🏻 Тюку ирий’ 18 толыркана Герман Алексеевич Ардеев 55 пода панысь. Теныˮ похоˮ таслась, поˮ вуниˮ ӈаˮ. Пыда тамна яˮавлада хасава. Няхарˮ юˮ синдтет поˮ тяхана Северной морской флотхана службамда ёльцесь. Харта ӈэсыхында тэвва’ нямна ида нись ядэрˮ. Пыда хоян’ танэяць. «Няръяна ты»‘ колхоз нябимдей бригадан’ манзараванзь еремясь. Тамальӈгана таняна бригадирӈэ нися’ хасада Алексей Гермагенович Ардеев тарась. Тикы яляхат поˮ ваераˮ, иландо’ ӈодˮ несэймаˮ. Хариˮ ямда, тыда мэневам’ Герман Алексеевич харта мякданда минреда, тарця серм’ нюдякоходанда маниедась. Ӈока ӈамгэм’ нисяхаданда тохоладась. – Ӈока поˮ хойхана манзарадм’, пилиˮ тарем’ тасламбив – тыˮ саць сававна пэрць тараˮ,– тарем’ ветеран’ тасламбида.– Ты – тыбэртяхана сямянд таранада. Тюку яхана соядамзь, тюкона манзарадм’. Тенебˮнан’ ӈацекэӈэ хоян’ пилиˮ харвасетыдм’. Хусувэй каникулкана тыбэртяˮ хэвхана мэсетыдм’. Нисяхадани нисетыдм’ хаюрˮ. Тамальӈгана тыˮ ёльце ӈокаць. Хойхана тыˮ теневанаˮ ненэцяˮ манзараць, пыдо’ хэвханандо’ мэсетываˮ. Мань нисяв, тикахад Павел Ильич Ледков, Егор Николаевич Ледков, Афанасий Петрович, Алексей Петрович Канюковха’ … Тамна ӈока хибяриˮ нюмдева’ пирˮ. Хусувэдо’ ивнян’ ӈэсеты, ӈока ӈамгэм’ теневаць. Теныˮ похона тарем’ манзаранаˮ яӈгудараха’. Пыдо’ сававна тыдо’ сяйдонзь. Хусувэй по’ нябимдей ӈэсыхына манзаранаˮ нердесеты. Тыто’ ӈамзаˮ хэвˮ сава ӈэсетыˮ, суюдо’ лэтрабасетыдо’, тыбэртяˮ недбидо’ ӈодˮ нюдя ниць ӈаˮ. Хасава ӈацекыˮ нисянато’ хэвхана хой’ манзаи торомдамбиць. Нисянадо’ манзаяхана маниесь, хусувэй серт’ тоходанаць. Тарем’ тоходанавы тыбэртяˮ тенад нюдя яхана тэхэˮнато’ мюсерӈаˮ, тикыˮ - Ардеевˮ, Канюковˮ, Косковˮ, Ледковˮ, Хатанзейскойˮ… Герман Ардеев’ тарем’ ида ядэрӈа: «Теда’ хойхана’ мэёвна манзаранаˮ тыбэртяв тараˮ. Тарця ненэцяˮ ниˮ тэворˮ. Ханяд хось саваˮ? «Няръяна ты»‘ колхозхана сян юд поˮ ямбан’ тыбэртяˮ мято’ терˮ хардахана илеˮ. Нюдо’ хоян’ нидо’ ядэлаˮ, тедахава’ ӈацекыˮ ӈодˮ хоян’ хэсь ниˮ харваˮ». Хойхана манзарава’ еˮэмня таняна соясь, вадёсь, илесь тараˮ нивˮ, нюдякоход хой’ илм’ мание сава. Ӈацекыˮ нисянато’, небянато’ хэвхана мюсерць вадёнабˮто’ тара. Тикахана пыдо’ хой’ илм’ маниеӈгуˮ, харвабтаӈгуˮ. Тэхэˮна мэсь, тыбэрма серт’ тоходанаӈгуˮ. Валакада тикахана хойхана илеван’ харваӈгуˮ, тыбэрць теневаӈгуˮ. Тюку ялян’ хэтась «Няръяна ты»‘ СПКахана ӈацембой манзаранаˮ таняˮ. Валакада ӈокаювдо’ несиˮ, нелебˮнандо’ тикахана сава ӈэӈгусь. Тарем’ таслась, хусувэй теда’ хойхана манзаранаˮ харвась тэхэˮна мэсетыˮ. Харто’ сехэрэвнандо’ мэёвна миӈаˮ. Нисянато’, иринато’ минревы серм’ нерня’ пэрӈадо’. Ямдо’, тыдо’ теневаˮ. Тыбэрма’ серˮ сибё ни ӈаˮ. Хойхана тарця ёльць’ танясеты, сяха’ ныланавам’ юраӈгурˮ. Тыˮ ниць’ иры’ ёльцьӈгана тэхэˮна ялэˮ, пийˮ ямбан’ мэӈгун’. Хабартава’ мальӈгана ӈани’ тарця ӈэсеты. Ӈэрм’ яхана илева ӈока ныхым’ нэкалпи. Хусувэй хибяри тарця яхана илесь яˮамаӈгуда. Маняˮ харˮнаˮ яваˮ, тюкохона пилиˮ илевандаваˮ.  Юлия Талеева’ падвы"
https://vk.com/wall-147614552_3046,"(Лесной диалект) 👇🏻👏🏻📩  Ты” вачуӈа” Пюԓ дяханана ты” вачутанԓдят, выӈкна дяԓитахана ходюуде” вачошту”. Чуки похона ӈуп нешади” ты” нисыхана дяхас ходюудехеԓт тадямэ”. Неԓьня вачумы” тыуде” манԓе вяԓтуӈ мянԓы”, хомана ӈамунԓадят”, немянатуӈ пумна нюӈкмана дятынԓадят. Тыӈ ходюудиӈ тадямэпы выӈкна ӈашкиуде” хомана мадяштут”. Четаӈ ""Верхне - Пуровский"" совхоз ты” нисыхана” манԓе шеӭв дёнаԓкат ӈука дячитуӈ выты”, Самбуԓкаӈ няна ӈайта ""Пуровский"" нимича совхозхана манԓе шича дёнаԓ ӈок ты” вачумай”. Ходюуди” дёхомаӈ тэйхана выӈкна диԓина” нешаӈи” чейня тытоӈ писамэй веԓаштутуӈ”. Четыдяӈ вачумы”, тамна ӈайтуӈ хомана ковтамы” ходюуде”, дятма᾿ нэхэтоӈ дякошту”, таԓям пон маныдеш таԓа”. Дячи” чупей вачумахаты ӈука” ты” нисы” совхозхана падиԓта”, тытуӈ паԓтонхана” шичиԓпёнԓны”, вайма дечахана канаԓмантуӈ тэйхана. Ӈисым’туӈ тонԓаны”, шаӈок тэнтуӈ вачумам’ манымантуӈ мэты”. Ниня кавумы” ходюуди” кавунты”. Пя”поӈкна диԓина”, каԓьтуӈ тытуӈ падиԓта” нешаӈи” ватым’ мэшту”. Кукиты” кяхэтана” тытоӈ, нетуӈ куптаӈ канамантуӈ тайхана пятапёштутуӈ”."
https://vk.com/wall-147614552_3045,"Красноярской крайхы’ Дудинкахад падна📩 📪 ✍🏻🤝🏻  Кёрлинг’ нюбета сянакова 🗞 Тыˮ ниць иры пудана яляхана Дудинка’ маркана кёрлинг’ нюбета сянаковам’ мэтаˮ. Тикы пирдырма яхананаˮ мале самляӈгумдей яӈорˮ ӈэӈгу. Россия’ янаˮ команда’ хавна тикы сянакован’ ӈани яндерˮ ненэцяˮ тованзь ятнаˮ. Швейцария’, Швеция’, Венгрия’, Эстония’, Италия’ я’ терˮ команда ӈатеваˮ. Ӈарка ненэцяˮ пирдырмаˮ помна ӈацекы еˮэмня ӈобтикы тарця сянаковам’ сертаӈгуˮ. Пыдо’ Москвахад, Санкт-Петербургахад, Красноярскхад товандаˮ. Теда’ Таймырхана сёбарˮ сававна ядабтава’ еˮэмня районваˮ хамекурӈа. Мядондаˮ пирдырмандо’ хавна ӈани ет’ илекаˮ мероприятиядамдо’ сертабаӈгуваˮ, экскурсияˮ ӈэдакыˮ. Тованда ненэцие волонтёрˮ нядабаӈгудо’, теда’ тарцядамдо’ пюрӈаˮ, маˮламбиˮ. Ӈани поˮ турмандо’ мальӈгана школахана манзаранаˮ, ӈани яндер’ вадан’ ӈацекы тохоламбадаˮ ӈобтарем’ нядаӈгурӈаць. Пыдо’ вади тэволанаӈэ тараць. Мядондаˮ сянакурць това’ нерня’ Дудинкахана ӈобтикы тарця пирдырмам’ сертаць. Помнандо’ сянхав командаˮ сянакурӈаць. Ӈэрм’ терˮ сянакурмы нинаˮ нюртей ян’ хаˮмыдаць. Пыдо’ ӈани няхатато’ саˮмыˮ. Ӈадимы хабця’ еˮэмня ӈока ненэцяˮ харасиˮ нидо’ ӈэдарамбаӈгуˮ. Тедари’ тикы серм’ ӈобтарем’ тасламбидо’.  Автор: Елена Ямкина’ падвы 🙏🏻👍🏻👏🏻🤝🏻"
https://vk.com/wall-147614552_3041,"(Лесной диалект) Вэдяку”, кыниву” шичиԓпи” Чейня вынуӈ Ямалхана лекԓы” мякна диԓина халаку” бешенства нимича дечахат шипёшьту”. Четаӈ манԓе округханана хампԓяӈк дёӈаԓ вэдяку”, кыниву” шичиԓмай”. Каԓтамна дятыԓмантуӈ камна выӈкай нешади” нисымана” дятыԓяш”. Пюԓ дяхана мансԓанна” ветеринары” нюча” каԓтамна, выӈкай нешади” мятумана вэдяку”, кыниву” шичиԓпёшь дятыԓя”. Маньшту таԓьча халако” бешенствахана канмантуӈ тэйхана путахана вакцинахана шичиԓпёшь таԓаӈа”. Мякна диԓина” вэдяку”, кынив” выӈкат нешади” нисыӈ тэйвуԓта” каныԓта” халакохот” таԓьча дечам тавсԓашту”. Таԓям ты” ԓекԓы” вэдяку”, кыниву” нельчут, канаԓмантуӈ тэйхана вакцинахана шиштутуӈ. Шича совхоз ""Пуровский"", Верхне-Пуровский нисыхана манԓе няхаԓ дёнаԓ ӈок вэдяку” паԓтонхана шиӈаш. Самбуԓкахана канши, ветеринары” каԓтыхина няхаԓ дю” хампԓяӈк вэдякуӈ прививкат ӈамтамай бешенствахана канаԓмантуӈ тайхана. Таԓьча деча” дёԓьче вайма кавшаӈ. Каныԓта халаку, вэдяку нешам шакаԓпы, чики минханта нешиӈ лекаԓ мят нипта тоӈы нэԓтоты. Таԓям ветеринары” маньшту”, мякнанта мэна кынивата”, вэдякута” путахана прививкатуӈ ӈамташтута”. Ветеринарный службахана таньдет ӈайта паԓтоны - вакцина тадя. автор: Лариса Айваседо"
https://vk.com/wall-147614552_3037,"Пыхыдадо’ реестаран’ мэˮ Тюку по’ мале январь ирыхыд тодо яхана иленаˮ ӈэрм’ терӈэ пыхыданаˮ ӈопой падарт’ падыба пяйнаць. Реестрӈэ вадеˮӈадо’. Тикахана мэбˮнаˮ сяниˮ яӈорэй’ пыхыдм’ ӈэрм’ терӈэ тасламба ни тараӈгуˮ. Тарабата таӈга ненэцяˮ халядаӈгуˮ, ханеӈгуˮ. Тикамдо’ ӈани по’ февраль иры’ ёльцянд’ минреӈгудо’. Нюртеˮэ таня’ пыхыдм’ мэва няю’ письмом’ ФАДАНан’ ӈэдарамба тарась. Халяда саць ӈокась. Ӈока хибяˮ тарцям’ манэсоˮмахадандо’ пуня’ ӈаць. Тальцюна сибёмясь. Теда’ МФЦэм’ нядмяць понхарт реестаран’ пыхыдамд нир падыбаӈгуˮ. Сяниˮ яӈорэй’ письмо ӈэдарамба ни серосˮ. Тандая’ илаӈгы ненэциенаˮ ӈани мэкад серм’ ӈадимдець. Пыдо’ хареˮ тэнзато’ паны сероˮмахадандо’ МФЦэн’ ядэрӈаˮ. Нюртейӈэ тарцям’ Олеся Яптикы ӈадимдедась. Пыда маˮнисяв: «Хусувэй хибяриˮ хареˮ паӈгодо’ тенева илебˮто’ сероˮӈа. Теда’ пыхыдм’ реестаран’ мэва хубтада яӈгу. Ӈэрм’ терӈэ ӈобкана вареваˮ мэпанаˮ тара. Маняˮ нянаˮ ӈарка таром’ нибта хаˮврабта ӈодˮ, тэхэˮна, халядана няхаˮнанаˮ тараӈгу. Няни’ сыраць тодо яхана иленаˮ ӈэрм’ терˮ илаӈгы ненэцяˮ пыхыдадо’ ӈани’ реестаран’ мэӈгуˮ». Ненэсяри’ пыда пуданда пыхыдадо’ падыба пяйдонзь. Тарем’ Новой Уренгойхана иленаˮ тохолкодаˮ илебей ненэцяˮ ӈобкана МФЦэн’ хэвыць. Ангелина Гамрецкая «Ямал-нюˮнаˮ я!» Ассоциация’ серо таняна минрена маˮнисяв: «Маняˮ тохолкода ӈацекынаˮ ня’ реестрм’ тарана серӈэ ӈобкана тасламбиваˮ. Ӈадьбянаˮ падронаˮ серта таславаць. Ӈобкартадо’ пуня’ нись ӈаˮ. Паспортамд, сояˮма’ падарт’ нянанд тэвраӈгун, мась, тамна ӈамгэхэрт ни тараˮ. Пон сертабада нивы ӈаˮ». Шурышкарской районхана иленаˮ илебей ненэцяˮ ӈобтикы няхато’ сыраць пыхыдадо’ реестаран’ падыба пявыдонзь."
https://vk.com/wall-147614552_3032,"Ӈэрм’ янаˮ тиӈгэвна нарэйма.Ханярина сыраˮ холка, ихилˮ ӈадимяˮ, лохортаˮ лохорӈаˮ. Леонид Лапцуй ириваˮ тарем’ паднась.  Варёˮ ти ӈадимлиӈаˮ, ’ Сыра ӈоб’ холкананёˮ. Хаерˮ пилиˮ юдабида, Ӈоб’ тяха’ ядемдана. Хохорэйˮ торикана Нара’ ӈани’ ториӈась. Нара’ сава яляхана Суˮляко сояӈаць. Есиˮсей пендаӈгудˮ Яха пилиˮ хантаˮ, Ӈобˮ сён’ хаˮмаӈгудˮ, Хамбаридо’ тяланаӈгуˮ Итя’ Ӈабтена вар’ ня’ Тыˮ пэртяˮ мюсеринаˮ. Нара’ ид’ лохортако Нара сырам’ сипӈадо’. Ӈарка няхато’ паромба Ӈобˮ сён’ хаˮмолиӈаˮ. Есиˮ сей пендаӈгудˮ, Яха пилиˮ хантаˮ. Ӈобˮ сён’ хаˮмаӈгудˮ, Хамбаридо’ тяланаӈгуˮ. Итя Ӈабтена вар’ ня’ Ты’ пэртяˮ мюсериӈаˮ."
https://vk.com/wall-147614552_3026,"Салаби лядпада мерця Саво’ нерня’ ситна сата мерцяˮя танясеты. Тарця яˮавкабта поснана мерця’ ед’ ненэй ненэцяˮ тарем’ манзетыˮ: «Тикахав салаби лядпада. Тарця ӈэрм’ мерця салаби ӈэдабтамба Нум’ Вэсаком’ нядаби». Ненэсянда ӈодˮ тарем’ ӈэва’ сер’ ӈа. Сыра’ ямбан’ ӈылека тецьда мэйрамбавы салаба ӈамгэ мер’ хэӈгадаӈгу. Нара’ мале’ сян мерця хаерˮ нум’ пуд есиˮ, тоˮ салабаˮ харто’ ӈэсондо’ парикоˮяӈэ хандаˮ. Тикы’ пуд салабаˮ тахараӈгуˮ - идˮ хантаˮ. Ненэй ненэцяˮ савом’ ханомбасетыдо’. Тандая’ ӈадимы марыхыд хыдя’ мю’ идм’ мэӈгуˮ. Тикы ицавэй хыдям’ хан’ ёӈг’ тяхамна няхарˮ яӈорэй’ ӈэдабтаӈгудо’. Хэвотавы идм’ ӈаркамбой хасава ӈацекы мяд’ синяю’ ханаӈгуда. Таняна то, яха танябˮ, тикан’ вабтаӈгуда. Мяд’ хэвхана ӈамгэхэрт салабасавэй яӈгобˮнанда тэри марын’, меӈган’ вабтаӈгуда. Тарця вади хэтаӈгу: «Ӈарка Нисяханд’ тэврад!». Ӈарка Нисяӈэ ненэй ненэцяˮ Итя ӈабтенам’ вадеˮӈаˮ. Пыдо’ ихинандо’ тикы ям’ хусувэй выӈгана ӈэда есиˮмана серота. Итя ӈабтена - выӈгы тоˮ, яхаˮ, ӈынˮ, меӈгаˮ, хасрёˮ Ӈарка Нисядо’. Ӈадьбята ханомбада. Ханоӈоˮмахад ӈотаӈоˮ нюхуˮтаˮ манднивˮ: «Ненэцие сяйдаˮ, няндо’ нёдаˮ харваˮ!» Есиˮ хэˮмяхад хойхана илена ненэцяˮ иландо’ тамна ханяцей’ мерертарха ӈэӈгу. Тадхав’ нарэй нувода етри’ пяйда. Ӈэрм’ няна илена хибя нумда нарэйма’ сер’ сертавандада , няˮмувандада саць ӈокворӈаˮ. Мюсенаˮ сырэй тарециедо’, паныдо’ сёрицието’ мю’ хураӈгудо’. Ханодо’ мэˮмахадандо’ Ӈэрм’ няю’ мюселтыдˮ. Тарем’ выӈгана салабам’ ӈэдарамбидо’.  Автор: Светлана Тусида’ падвы"
https://vk.com/wall-147614552_3025,"Нам пишут с Няръян Мара🙏🏻👍🏻🗞 Хибярихиˮ маймбабцом’ тэврамбада Тарем’ лаханасетыˮ , хусувэй хибяри илеванда серˮ харта таромда я’ ниня хаебида. Тарцяˮ ябдана хибяриˮ . Тикыˮ поӈгана Александра Петровна Канюковам’ нюмдеӈгудм’ . Няваˮ Несьхана иле, таняна вадёвы, харта ӈэсыхынанда сэдоранаӈэ тенад манзара. 👏🏻🤝🏻📖 Ӈавна округнаˮ хусувэй ӈарка ӈэсыхынаˮ КБО’ мяд’ нэмбиць. Тамальӈгана хибяриˮ сававна ембдёван’ харваць. Ӈэбтодо’ сомбовна тавдёвы ӈэван’ харвасеты, мято’ терсавэй тадтаӈгосетыˮ . Лавкахана мирдападаˮ ембдярˮ , ӈэˮ сеˮ , илаӈгана таранаˮ ӈавориˮ сацьри саваˮ нисетыˮ ӈаˮ . КБОхана манзаранаˮ хибяриˮ сава нядаӈгодаӈэ тарасетыˮ . Сэдоранаˮ , парикмахерˮ , ӈэˮ сеˮ сэдыбадаˮ , сулурпадаˮ , тадтаӈгодаˮ хибяриˮ таняць. Несь’ ӈэсыхына тарця хардандо’ ервотаӈэ Александра Канюкова манзарась. Пыда сава ихина хусувэй хибярим’ ядабтамбись. Харта сэдорась, ӈока ӈэсыхынандо’ илена неˮ еˮ эмня имбытм’ сэдавакы. Хусувэй манзаяда харта ватовнанда сэдвы ӈэсеты, няхаданда яӈгасеты. Хой’ янаˮ ӈамдэд’ тотрев’ паской ӈэсетыˮ . Ӈэсы’ терˮ неˮ Александра Канюкова сэдвы имбытадо’ мэцетыˮ . 👏🏻📸 - Мань пилиˮ падтаӈгован’ харвасетыдм’ , сертабада манзаин’ нерде’ падаркана маниесетын. Тикахад манзаяӈэ хэсетыˮ , - вадамда нерня’ Александра Петровна минреда. – Невхэна лавкахана сян’ тэнзˮ тохоцяˮ яӈгусетыˮ , ӈамгэ таня, тикахад сэдорасетываˮ . Тохоцяхад сэдорась, парколась ӈани’ мэбцо тара, тэриˮ тарем’ ӈамгэхэрт ни сояӈгуˮ . Хуркариˮ серкана тоходана тара нивˮ . Мань манзаяв теневав, мэнев. Хусувэй сэдвэхэнани, хибяриˮ маймбабˮ нанда, мань ихинян’ сава ӈэсеты. Александра Канюкова 1973 похона Архангельск’ маркана училищем’ ёльцесь. Ӈэсында КБОн’ манзараванзь тось. Тамальӈгана журналˮ мана манзаямда несэймдамбидась. Тоходана няˮ мыˮ нида едэй серкана хонрамбасеты. Хусувэй хибяри харта манзаяханда ивъер’ сырпата тара. Александра Петровна Канюкова илда сибё нись ӈаˮ . Небяда, нисяда мерˮ яӈгумэхэнзь. Нюдяко нида пэртяӈэ Александра хаёвысь. Неˮ нида, хасава нямда харта вадабидась. Малˮ пыдо’ ӈарка хибяриӈэ хаяць. Нидаˮ тохолкова’ серкана нядабидась, харад’ манзаида пэрӈась. Харта манзаямда ӈодˮ нидась юрыбюˮ . Ханяӈэхэна пэвсюмбэхэна сэдорасеты. Теда’ ӈодˮ тарабнанда нитаˮ еˮ эмня таранам’ сэдаӈгуˮ . - Ханяӈэхэна сертабадами ивнани’ нисеты ӈаˮ . - вадамда Александра Петровна нерня’ минреда. - Тарем’ ӈэбˮ нанда манзаями нисетыв хаембюˮ , ӈобˮ нерня’ пэртав. Ивнани’ ӈэда манзаин’ харвась пэрцетын’ . Сэдорасетыдм’ , тэри тарем’ нисетыдм’ ӈамдюˮ . Ханяӈэхэна тарˮ манзаиˮ пэрцетыдм’ , ӈамгэхэвам’ сулурпасетыдм’ . Невхы сэдвы няби иланда таня. Хусувэй манзая тэри тарем’ ни юхурˮ . Теда’ ихинан’ енасетыдм’ , харвабнанда сяхаӈгава ӈацембой мелˮ ненэцяˮ харто’ сертабадито’ сэдоралва’ мядо нэмбаˮ бато’ сава ӈэӈгусь. Мел’ хибяриˮ яхананаˮ ӈокаˮ . Ихина сомбой манзаяхана нидо’ маймламбаӈгуˮ . Илеванда ямбан’ Александра хусувэй сэдорава серкананда харта ватуда таняˮ . Пыда хусувэй серт’ ивъер’ сырӈа, харта ныхында ена. Сяхаӈгарт илаӈганда ни хусаркуˮ . Харта мята’ терˮ , сава нидаˮ хэвхананда мэˮ . Ӈэсыхынандо’ иленаˮ хибяриˮ ӈодˮ тикы нямдо’ сахарамбидо’ . Ябдаваˮ еˮ эмня ӈамгэ тамна тара? Тарем’ Александра Петровна Канюкова тасламбида. Автор: Юлия Талеева’ падвы"
https://vk.com/wall-147614552_3020,Один день из жизни оленного человека.👍🏻👇🏻
https://vk.com/wall-147614552_3016,"текст на лесном диалекте Деты мят᾿ чуӈа” Четаӈ маня” дяханана ӈука” пяй” мяту” миԓя”. Хома мякна диԓимам, деты мят᾿ мэмам - тал,ьча шеԓо” национальный᾿ проектмана ""Жилье и городская среда"" ними᾿ча шеԓтапитуӈ. Маня” Ямалханана округна тэтаӈ манумахаты ӈаԓтанаd нешади” мят᾿ няаммаӈ дет тонԓюта ""Молодая семья"" ними᾿ча программаӈ веши” ӈоктайтоньш”. Таԓям четаӈ чики программан нуԓмэ” куптаӈ ниш᾿мы” мятуӈ тэмташататуӈ сертификататоӈ нямашту”. Тэхэна мансԓанахаӈ᾿ неша няхадёна” Илья и Лиана Пяк мят᾿ чеԓы” ӈупчики деты пяй мят᾿ чуӈаш”. Пытоӈ деты мятоӈ Хаԓяӈкаԓтыхина мэна” веԓву” ӈаԓтана” нешади” нятапёшь шеԓтамы ""Молодая семья"" ними᾿ча программамна ми᾿мы сертификат᾿ вешаха”на тэмтаӈаш”. Илья и Лиана мат᾿ нюувдеч”. Деты мят᾿ чуши” нюувдечи” хомана мэйдят”. Деты пяй мятоӈ шанат” лапьдета”, дёԓьче хома, ӈаԓка. Ӈашкиуде” каԓьтуӈ комнатетуӈ тадя”, тотуӈ шеԓктуӈ диԓе”. Деты мятоӈ маньԓе куԓкаԓи” диԓе мээвта” ӈамыдёта” тадя”. Ӈыди” мятуӈ дет таԓанна” ӈамытатоӈ навышудёԓ, нешантуӈ тумахат тэмтаны”. Илья тэхэна” мансԓаӈа. Таӈок нисы ты” вачутананы” кадинана ниӈа, таԓям четаӈ пыта каԓтан тош ӈудюта дику. Мякна ӈайвана немямтоӈ ӈаԓка нюувдехедёч᾿ няташтуч᾿. Ӈашкиувдехеӈ мяточ” вылташтухуӈ᾿, нюча” кайканувдеч” маныдештухуӈ᾿, нянатуӈ шанакоштухуӈ᾿. Илья и Лиана ничи” дёԓьше дямаланна”, вивӈутута”, чиԓьний”, пимшата” ӈашкиуди”. Лиана нянана” дёԓимяшуши маньшту: неԓьчеди шеӭв пуӈ мятуӈ чеԓ” ӈука” ӈайта” нешади” дет тонԓюта мяту” программахана очередьхана нумай”. Тайня ӈуп пуӈ ченяна ""Молодая семья"" ними᾿ча программан патԓочи” мимэч᾿. Тайня чуки похона, дюԓнуй диԓиӈ хусыкана пычи сертификат᾿ няамӈаханьш᾿. Чики вешаханач чет᾿ комнатата ӈайта мят᾿ тэмтаӈаханьш᾿. Таньше пяй мятуӈ дякута” ӈашки᾿ нешади” нятапёматоӈ дёԓьче хома.  Лариса Айваседо патмы. Шат миԓ Лариса Айваседо таттамы"
https://vk.com/wall-147614552_3014,"Сайнормы ненэцие’’ мяд’ тер пюрӈава’’ Инзеледа’’! Сайнормы ненэцие пюрта’’ юнм’ ӈэдарамби’’. Великой Отечественной войнахана мэвы Нюрк Вануйто соя’’ми пю’’. 106 стрелковой полк’ 29 стрелковой Полоцкой ордена Суворова дивизия’ № 013/н приказхана 1944 по’ 04.11. яля’ патрон’’ тэврамбада 1 стрелковой батальон’ красноармейцм’ Н. Вануйтом’ «За отвагу» медальхана ненадумдавэдо’. 1944 по’ 13.10. яля’ пулемётан’ патрон’’ тэвола няхар’’ сюрамбада сэр’’ луцам’ манэ’’мы, сеянда нись пина ӈобт’ маядавыда. 1944 похона дивизиядо’ Нюрк Вануйто таняна мэва’ мальӈгана ӈарка награды недвомысь. Верховной Главнокомандующий’ № 0204 приказхана неняӈг’’ иры’ 23 яляхана 1944 похона «Полоцкойӈэ» нюмдевэдонзь. Полоцкм’ саюхат мар’’мандо’ е’’эмня тарця ненадо нюмам’ ня’’амвы. Орден Суворова II степени– тарцям’ СССР’ Верховной Совет’ Президиум июль иры’ 26 яляхана 1944 похона ми’’мысь. Нюрк Вануйто нямна ӈока ӈамгэ теневанава’’ яӈгу. 1908 похона соявы. Ненэй ненэць’ (падаркананда нанаецӈэ пады), ВКП(б)хана мэвы, колхозхана манзаравы. Ямало-Ненецкой окружной военкоматхад армиян’ ханавэдо’. Еркарада, нюмда награданда падар’’мана пады’’. Ӈани ӈоб’’ падаркана тарем’ падвы: ВКП(б)хана мэвы, луца’ вадам’ ехэрада, колхозхана мэвы, февраль иры’ 14 яляхана 1944 похона 104 запасной стрелковой полкхад (зсп, по документу – 104 Омский зсп) ха’’амвы, 29 стрелковой дивизиян’ тэвавы. Ӈобтикы падар’’мананда Ямало-Ненецкой ОВК армиян’ ӈэдабтавэда, ненэй ненэць’, Ямал’ няна выӈгана соявы, пухуцяда- Вануйта Анна. Ямальской районхана, Южно-Ямальской сельсоветхана няхар’’ соя’’мида илевы’’. 104 зсп ханавандо’ нерня’ 1944 по’ январь иры’ 16 яляхана сидя иры’ ямбан’ пыхыдамда военной ила’ саирт’ тидхалембавэда. 48 гвардейской стрелковой полк’ 17 гвардейской стрелковой дивизия’ гвардия’ енерта рядовой Нурк Вакович Вануйта март ирыхына 19 яляхана 1945 похона ядаравы. Восточной Пруссияхана, Кенигсбергской округхана сюрмэдо’. Пэмбада Мюльфельд харад’ няна ӈа. Нюрк Вануйта ила’ нямна ӈэда падар’’ явнандо’ ха’’морӈа’’. Тиканда хавна тамна тарця юн’’ ӈадимыць: пухуцяда - Анна Вануйта Н. Портхана илевы. Ямало-Ненецкой ОВКхад 1943 похона ханавэдо’. Сюрмы’’ ненэцие падар’’мана, Нурк Вакович Вануйта сайнормы ненэцие’’ сюрлавахана Калининградской обл., Зеленоградской р-н, п. Переславское, ул. Гвардейская, 16а, пады. Тикахана сайнормы’’ ненэця’’ ӈобкана сюры’’. Тикы ӈопой ӈарка пэмбан’ Мюльфельд деревняхана (тикы хардадо’ мале яӈгу) тэвравы сайнормы ненэцие’’ хальмеро сюрмадо’. Калининградской область Правительство’ ватохона март иры’ 23 яляхана 2007 похона № 132 Переславской поселкахана ӈэда мемориальной комплексм’ харе’’ яндо’ пирувна ненадо, сянда яӈэ сертавэдонзь. Яна’’ тер’’ няна’’ тен’’ «Назовем поименно» (том 12, стр. 276) книгахана пады’’. Тюменской область’ книгахана Нюрк Вануйта нюмда ни падю’’."
https://vk.com/wall-147614552_3011,"Сайнормы ненэцие’’ мяд’ тер пюрӈава’’ Инзеледа’’! Сайнормы ненэцие пюрта’’ юнм’ ӈэдарамби’’. Великой Отечественной войнахана мэвы Алексей Иванович Вануйта соёми пю’’. Верховной Совет’ Президиум’ № 223 ватовна 1947 по’ 06.11. яляхад 340-й стрелковой полк’ красноармеецм’ А.И. Вануйтам’ Славы III степени орденхана ненадумдавэдо’. Сталинградхана тебермандо’ мальӈгана самолет тю’’уд моёпада бомба’ муӈг’ пеля 12.01.1943 похона вэйняӈы сэвханда ядаравыць. Тарем’ вэйняӈэда сэвсяламы. 1945 похона рядовойӈэ № 172 пожарной военизированной заводм’ лэтрамбавы. Теда’ тикы завод «Мотовилихинские заводы» предприятийхана ӈа. А.И. Вануйта’ нямна теневанава’’ тянё: 1919 похона соявы, ненэй ненэць’ (падаркананда немецӈэ пады), партияхана нивы мы’’, 1942 поход Красной Армияхана мэ. 1942 по’ пилю’’ ирыхыд 1943 по’ маӈгты’’ иры’ 20 яля’ ёльцянд’ Сталинградской фронтхана мэвы. Падар’’мананда сайнорць сидта ӈэдабтавыӈэ «Ныденским РВК Омской области» пады. Еркарада, нюмда, нисянда нюм’ наградной падар’’мананда пады’’."
https://vk.com/wall-147614552_3010,
https://vk.com/wall-147614552_3007,"Соёмида пюва! Великой Отечественной войнахана мэвы Иван Максимович Акатетто’ соё’’ми пюва’’. Верховной Совет’ Президиум’ № 223/102 Указвана 06.11.1947 поход МВД Черноморской округ’ 1-й погранзастава 105-й пограничной отряд’ стрелок красноармейц Иван Максимович Акатетто «За боевые заслуги» медальм’ ня’’амвы. Ня’’амнанда юнда сабе яӈгу:1922 похона соявы, ненэй ненэць’, 1941 поход Красной Армияхана мэ, ВЛКСМхана мэвы. 12 противотанковой батальонхана 1943 похона январь ирыхыд февраль иры’ 28 яля’ ёльцянд’ мэвы. Приуральской РВК (документвананда – Приудальским РВК) Омской областьхад ӈэвы. 12-1 противотанковой батальон’ енерта 3-й стрелковой дивизия саю’’ пуня’ мардамба И.М. Акатетто 28.02.1943 похона ядаравы (муӈг вэй’ няӈы монсаӈгаханда, вэняӈы марцяханда муӈг тебвы). Ядара’’махаданда № 1137 февраль иры’ 28 яляхад ты’’ ниць иры’ 10 яля ӈэсонд’ 1943 похона лекар’’ военной госпитальхана мэвысь. Государственной ё’’ вак’’ тяхасовна лэтрамбавыдась, мале сян саюм’ ня’’амвысь. Еркарада, нюмда, нисянда нюм’ наградной падар’’мананда пады’’. «Дорога памяти» нюбета проект’ сайтхана Иван Максимович Окотэтто январь иры’ 03 яляхана 1922 похона соявы. Ты’’ ниць иры’ 8 яляхана 1983 похона яӈгумысь."
https://vk.com/wall-147614552_3006,"Сайнормы ненэцие соё”ма” пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмэˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ. Аникей Алексеевич Яр Отечественной войны I степени орденхана 1 –й Прибалтийской фронт’ 103-й стрелковой корпус’ № 35/н Приказхана 30.08.1944 похона ненадумдавы. Пыда – 270-й стрелковой Демидовской дивизия’ 973-й стрелковой полк’ нябимдей стрелковой полк’ енерта солдат. Маӈгты иры’ 28 яля’ 1944 похона Промыслово нюдя харад’ хэвхана саю мардамбавыˮ. Пыда нись пина нерденаӈэ атакан’ пявэда. «За Родину! За Сталина вперёд!» тёрсавэйˮ нерня’ санавыˮ. Сянхав фашистм’ нуˮма’ яхандо’ маядавыда. Ӈанидо’ сеяндо’ хэсь пуня’ сюрхалмыдˮ. Хунамбавандо’ сер’ ӈока солдатамдо’ ёмыˮ. Яр Аникей тикы бойхана 36 немецкой солдатм’ хадавы, харта ӈодˮ ӈобтикы яӈгумы. 1944 по’ маӈгтыˮ иры’ 28 яля’ 973 стрелковой полк саю мардамба Батярщица, Подгай нюбета районха’ ханавы, Глыбочка’ ёльцянд’ тэввыˮ (Белоруссия, Витебской область). Неняӈг’ иры’ 12 яля’ 973 стрелковой полк Западная Двина нюбета яхам’ мадавы. Дрисса марадм’ ӈэдавы. (Теда’ тикы Верхнедвинск нюбета харад, Витебской областьхана ӈа). 973 стрелковой полкхана сидя Советской Союз’ Геройха’ сайнормэхэ’. Ӈопой яхананаˮ теневана ненэця’ – Зверев Анатолий Михайлович. Пыда янда тер нянда нерцюна маӈгтыˮ иры’ 26 яля’ ӈобтикы яӈгумы. Яӈганя батальонхана мэвэхэ’. А.А.Яр’ нямна падаркана ӈока яӈгу: 1922 похона Тазовской районхана соявы. Сояˮма’ яда Хальмеръяха ӈэрха. Тэнзувнанда - ненэй ненэць’. 1943 поход ВЛКСМхана таравы. Комсомольской билетанда номер - №20125122. Красной Армия’ солдатӈэ 1941 поход таралмыˮ. Западной фронтхана 25.07.1941 поход 14.08.1943 по’ ёльцянд’ мэвы. Калиниской фронтхана 08.09.1943 поход 23.10.1943 по’ ёльцянд’ мэвы. Сайнорома’ поˮ нерцюна сенз ӈэвы. Ямал’ няд сайнорманзь ханавэдо’. Пухуцяда танявы – Романова Евдокия Степановна. Вэсаконда сояˮма’ яхана илевы. Яр Аникей яӈгума’ яляӈэ 05.08.1944 похона падвы падаркана несэй яля пады – 1944 по’ неняӈг’ иры’ 12 яля. Еркарада, нюмда, ӈани няˮамнанда ӈэда вадаˮ архив’ падаркат падвыˮ.  С. В.Шулинин’ падвэвна , ненэй вадан’ Г.Кинчина’ тэврадась"
https://vk.com/wall-147614552_3005,"Сайноро’’ма’’ по’’ тен’’ Нида пюрӈава” Иван Алексеевич Яптик. 1945 по’ март’ 15 яля’ № 04/н Приказхана «За боевые заслуги» медальм’ ня’’амвы. 2-ой дивизион’ гвардия’ рядовойӈэ таравы. Александр Невский, Богдан Хмельницкий’ орден’ 88-й гвардейской миномётной Львовской полкхана сайнормы. 1945 по’ март’ 15 яля’ маня’’ солдатна’’ няхар’’ мэва’ «Катюша» нядмяць енермы’’. Саю’’ солдат’’ нултавыдо’. Яптик Алексей нись пина ня’’анда таславы серода минревыда. И. А. Яптик’ нямна падаркана падвы вада тянё. 1924 похона Ямальской районхана Яр-Саляхана соявы. Тэнзувнанда – ненэй ненэць’. ВЛКСМхана мэвы. 1942 поход Красной Армия’ солдатӈэ хэвы. Ленинградской фронтхана 1942 поход сайнормы. Ярсалинской РВК Красной Армия’ солдатӈэ ӈэдабтавэда. Школахана 5 классм’ ёльцевы. Саю’’ ӈудаха’’ нивы еребер’’. Сяролава’ мякана нивы мы’’. Сайнорма’ нерцюна Ярсалинской сельпохона ӈавори мирдападаӈэ манзаравы. Хасава няда танявы – Яптик Вэсако Алексеевич, Яр-Саляхана илевы. №401 эвакуционной госпиталь’ пуд 1944 по’ февраль’ 25 яляхад Горьковской военно-пересыльной пунктхана мэвы. 4 яля’ ваера’’махад Московской военной округ’, ст.Ройка’ няна ӈэда 1 учебной миномётной бригадан’ ӈэдабтавэдо’. Еркарада, нюмда, ӈани ня’’амнанда ӈэда вада’’ архив’ падаркат падвы’’.   Автор: Автор: С. В.Шулинин’ луца’ вадавна падвэвна Г.Кинчина’ ненэй вадан’ тэвравы"
https://vk.com/wall-147614552_3004,"Сайноро’’ ма’’ по’’ тен’’ Сайнормы ненэцие пюрӈава’’ Сергей Андреевич Худ (Худи)  Сергей Андреевич Худ – сайнормы ненэця’ . Еркарада Худи ӈэванӈгабя. 1944 по’ октябрь’ 10 яля’ 69 стрелковой Севской Краснознамённой ордена Суворова дивизия’ № 140/н Приказхана Красной Звезда’ орденм’ ня’’ амвы. 120 стрелковой полк’ телефонистӈэ таравы. 1944 по’ октябрь’ 4 яляхад 10 яля’ ёльцянд’ Нарев’ яха’ маханяӈы лаӈгхана саю мардамбавы’’ . Нестенново харад’ хэвхана Польшахана мат’’ яля’ ямбан’ пёдвы’’ . Красноармеец С.А.Худ телефонной линиям’ лэтамбавы. Октябрь’ 9 яля’ линия’ ныклавам’ манэ’’ мы. Таминда яха’ ит’ санавы. Енерта саюхат нись пина 10 минут’ ваерась’ телефонной линиям’ сулор’’ мэда. Октябрь’ 10 яля’ 2 километр’ пир’’ линиям’ 30 минут’’ ямбан’ сертабавэда. Тарем’ саю’’ мардамбаваханандо’ ёльце ӈарка таром’ тэвравы. Сайнорць мэлва’ дивизиямда 1941 по’ декабрь’ 22 яля’ Ташкентхана, Чирчикхана ма’’ лавэдо’ . 461-й стрелковой дивизия ӈэвы. 1942 по’ январь 7 яля’ несэйвана нюмдевэдо’ , 69-й стрелковой дивизияӈэ хэвы. Сайнорма’’ по’’ ямбан’ ӈока мэва’ ненадумдабавэдо’ . Саю’’ мардавахана мэбемы. Ӈокханда 5000 хардахат, маркат саю пидевы’’ . 17000 сайнормы солдат’’ , командирдо’ орден, медаль ня’’ амвы’’ . 52 ненэця’’ Советской Союз Геройӈэ хэвы’’ . Дивизияндо’ лабакм’ 14 боевой орденхана ненадумдавэдо’ . Тарця юнета дивизиян’ маня’’ яна’’ тер нява’’ сайнорць еремы. С.А.Худ’ нямна падаркана падвы вада тянё. 1923 похона Омской область’ Ярцево нюдя хардахана соявы. Тэнзувнанда – ненэй ненэць’ . Коммунистической партияхана нивы мы’’ . 1942 по’ сентябрь’ 10 яляхад армияхана мэвы. 1944 по’ август’ 16 яляхад сайнорць пэвы’’ . Сенз ӈэвы. Сайнорма’ нерня’ ненадумда’’ мида яӈговы’’ . Ямальской РВК Красной армиян’ ӈэдабтавэда. Еркарада, нюмда, ӈани ня’’ амнанда ӈэда вада’’ ненадумда’’ мита падаркат падвы’’ .  Автор: С. В.Шулинин’ луца’ вадавна падвэвна Г.Кинчина’ ненэй вадан’ тэвравы"
https://vk.com/wall-147614552_3001,"Сайнороˮмаˮ поˮ тенˮ Соё'' мида "" пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмыˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ. Пётр Ильич Тусида 08.09.1945 по’ сентябрь’ 8 яля’ № 012/н Приказхана «За отвагу» медальм’ няˮамвы. Сайнороˮма янда нюм’ тарця ӈэвы: «1256 гаубичный артиллерийского ордена Богдана Хмельницкого полк 179 гаубичной артиллерийской бригады 25 артиллерийской Берлинской ордена Богдана Хмельницкого дивизии прорыва Резерва Главного командования». 1945 по’ апрель иры’ 29 яля’ Груневальде’ хэвхана Тусида ӈани натаˮ ня’ ӈарка сайнормам’ мэˮмыˮ. Берлин’ няю’ ӈэда сехэрым’ лэтрамбадаˮ саюˮ саць сэбиневыˮ. Тарем’ ӈодˮ маняˮ солдатнаˮ сидто’ пирдалевыˮ. Сайнороˮма’ серкана дивизияда ӈарка ныхым’ минревы. П.И.Тусида’ нямна падаркана падвы вада тянё. Халас-Пугор хардахана 1925 похона соявы. Тэнзувнанда ненэй ненэць’. Коммунистической партияхана нивы мыˮ. Колхозхана ёртяӈэ тарарахавы. Красной Армиян’ 1944 по’ март иры’ 25 яляхана Приуральской РВК ӈэдабтавэда. Школахана 2 классм’ ёльцерахавы. Пухуцяда яӈговы. Еркарада, нюмда, ӈани няˮамнанда ӈэда вадаˮ ненадумдаˮмита падаркат падвыˮ. Военно-патрульной пункт’ падарˮ сер’ П.И.Тусида 1944 по’ июль’ 16 яля’ 23 запасной стрелковой дивизиян’ тэввыˮ. Омской ОВК’ няд сидта ӈани нитаˮ ня’ таня’ ӈэдабтавыˮ.  С. В.Шулинин’ луца’ вадавна падвэвна Г.Кинчина’ ненэй вадан’ тэвравы"
https://vk.com/wall-147614552_3000,"Соё’’мида пюва’’! Великой Отечественной войнахана мэвы красноармеец стрелок Василий Яковлевич Тайборы ня’’ пю’’. «За оборону Ленинграда» медальхана ненадумдавэдо’. Тикы падарканда 92-й стрелковой Сестрорецкой Краснознамённой полк 201 стрелковой дивизия’ командир полковник С. А. Конников пидти’’мямда ӈабтавысь.. Медалянда удостоверений – Х 39997. В. Я. Тайборы 1915 похона соявы, тэнзада – ненэй ненэць’, партияхана нивы мы’’. Мята’ тер’’ Ямальской (падар’’мананда – Ямайский пады) районхана, д. Сутье илевы. Еркарада, нюмда, тамна ӈани ня’’амнанда ӈэда падрода наградной падар’’мананда падвы’’."
https://vk.com/wall-147614552_2998,"Сайноро ’’ ма ’’ по ’’ тен ’’ Сайнормы ненэцие пюрӈава ’’ Инзеледа ’’ ! Сайнормы ненэцие пюрта ’’ юнм’ ӈэдарамби ’’ . Великой Отечественной войнахана мэвы Тагана Тахиодович Сэротэтто соя ’’ ма пю ’’ . «За отвагу» и «За победу над Германией в Великой Отечественной войне 1941–1945 гг.» медаляхана ненадумдавэдо’ . 62 гвардейской миномётной Запорожской Краснознамённой полк’ № 018/н Приказхана 1944 по’ 13.11. яля’ 62 гвардия’ дивизион’ орудийной номеркананда 1-й красноармеец Т. Т. Сэротэтто «За отвагу» медальм’ ня ’’ амвы. Тамальӈгана ханяримна енерпато’ ӈод ’’ , Сэротэтто таӈга тунихинда сюрбавы ’’ , тунинда малм’ саю ’’ ед’ тидхалевэда. Тарем’ мэнаханда ӈани нида ӈани’ тунидо’ нэкалмы ’’ . 62-й гвардейской миномётной Запорожской Краснознамённой Кутузов’ , Александр Невский’ орден мэта полк – реактивной артиллерия полк. Пыдо’ нянандо’ БМ-13 боевой машин, «Катюша» мэ ’’ мы ’’ . Тикы туни ’’ сэр ’’ луца ’’ саць пилю ’’ мыдо’ . Сталин’ ӈадимдевы ӈылекаӈэ ваде ’’ мэдо’ . «Катюша» енерпата хаебадада яӈговы. Тикы туни 1941 похона ӈадимы, ӈадьбято’ ӈод ’’ Орша’ няна сэр ’’ луци ’’ Генеральной штаб’ генерал Гальдер няха ’’ та тарем’ падыбавэда: « Луца ’’ няюна ’’ нерцюбт ’’ ехэравы туни мэць енерӈа ’’ . Ӈопой мэвахана Орша станция таминда пара». Т. Т. Сэротэтто’ нямна тянём’ теневава ’’ : 1924 похона соявы, ненэй ненэць’ , 1942 поход РККАхана мэ.Тикы полкханда 1943 похона тэвавы ’’ . Армиян’ Ямальской РВКахад ханавэдо’ . Еркарада, нюмда, тамна ӈани ня ’’ амнанда ӈэда падрода наградной падар ’’ мананда падвы ’’ . Министерство обороны’ РФ Центральной архив’ падаркана тарця пады: Саротетто Тахан Тахиодович (Соротетто Тахан Тахнодович, Саротетто Тахан Тахиодович, Сэротэтто Тачан Тахиодович, Сэротетта Тахана Хатевальев). Ямальской районхана соявы, Шмидт’ нюмам’ мэта колхозхана (в документах – к/з Смидта) мэвы."
https://vk.com/wall-147614552_2993,"Сайнороˮма’ поˮ тенˮ Сайнормы ненэцие пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмыˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ. Серо Андреевич Худи – красноармеец, 186 яӈгана Дорожно-строительной батальон’ сапёр ӈэвы. 1943 похона ноябрь иры’ 23 яля’ 65А Белорусской фронт №226/н Приказхана «За боевые заслуги» медальхана ненадумдавэдо’. Лопатни нюдя харад’ хэвхана Днепр яха’ нимня пулм’ сертабавахана нядаӈговы. Сятаняӈы яха’ вархад маханяӈы яха’ вар’ няю’ пулм’ сертаба мэта ӈавори вэрамба нядаӈгурмы. Сидя яля’ ямбан’ тэванавыˮ, ныланавасипойˮ, ханяӈэхэна ханюй икана падирць. Пулм’ сулорпадаˮ нидо’ ӈулиˮ саць нядавыдо’. Худи С.А. тюˮуд мандыртаˮ туˮ муӈгоˮ помна, нись пина ӈани нитаˮ ня’ нерняри’ ӈэвыˮ, ёльцянда нерцюна тарана ӈавори мал’ тэвавыдо’. Ӈылека сайнорма’ мальӈгана саю мардава’ няю’ ӈарка таром’ сехэры сулорпавыˮ солдатˮ сертавыˮ. Ӈани нито’ ня’ ӈобˮ ныхым’ мэць Ӈарка Победам’ нянаˮ тэвравыˮ. Манзаяндо’ нямна тарця вадаˮ лаханаˮ. Ӈокханда сулорпавы военной сехэрыто’ ямбдад 359000 км. Военной сехэры сертабадаˮ 100000 км сехэрыˮ ямбададм’, 1 млн. погонной метра пулˮ ямбададм’ сулормыˮ, ӈарамдавыˮ, савумдавыˮ. Сехэры сертабава’ няю’ 30 млн. кубометрахад ӈокамбой табм’, пэˮ, паварˮ пяˮ тэвравыˮ. Тикы’ еˮэмня сидто’ ненадумдамбавыˮ, 21000 сехэры сулорпавы солдатˮ ордендамдо’, медальдамдо’ няˮамвыˮ. Сэрˮ луциˮ саюˮ ӈэвахана мэнахартˮ маняˮ солдатнаˮ ныхым’ вадеˮмыˮ. Э.Манштейн генерал-фельдмаршалдо’ техэ ялэдо’ тарем’ тензебтембавыда: «Луцаˮ солдатˮ сехэры сулорпавахана ваˮлёяць…» Г.К.Жуков Советской Союз’ маршал «Воспоминания и размышления» книгахананда паднавы: «Ёльце ӈарка таром’ фронт’ тяхана манзаранаˮ тэвраць. Няˮамнандо’ падвы тянё. Пыдо’ сертабада манзаяханандо’ саюˮ мардамбавахана саць савовна нядаӈгурӈаць». Ӈарка сайнормахад хубтаркахана мэвандо’ нид юнета сайнормахана ниць теберˮ, тарем’ ӈод орден, медаль няˮмарпавыˮ. Серо Худи’ нямна падаркана падвы вада тянё. 1923 похона соявы. Тэнзувнанда – ненэй ненэць’. ВЛКСМхана мэвы. 1942 по’ декабрь иры’ 19 яляхад Красной Армия’ солдатӈэ хэвы. Сайнорма’ нерцюна сенз ӈэвы. «За оборону Сталинграда» ненадумдаˮмада танявы. Ямало-Ненецкой (падаркана – Хмалоненецкой) ОВК сайнорманзь ӈэдабтавэда. Еркарада, нюмда, ӈани няˮамнанда ӈэда вадаˮ ненадумдаˮмита падаркат падвыˮ. Автор: Автор: С. В.Шулинин’ падвэвна Г.Кинчина’ ненэй вадан’ тэвравы"
https://vk.com/wall-147614552_2992,"Сайноро’’ма’’ по’’ тен’’ Сайнормыr ненэцие пюрӈава’’ Инзеледа’’! Сайнормы ненэцие пюрта’’ юнм’ ӈэдарамби’’. Великой Отечественной войнахана мэвы Петр Иванович Середа’ ня’’ пю’’. № 012/н Приказхана 18.05.1944 поход «За отвагу» медальхана ненадумдавэдо’. П. И. Середа гвардия’ рядовой 46 гвардейской стрелковой полкхана 16 гвардейской Карачевской Ленин’ орденсавэй Краснознамённой стрелковой дивизияхана Прибалтийской фронтхана 2 рота стрелокӈэ таравы. Самодурово деревням’ (теда’ тикы я’’ Псковской областьхана ӈа’’) ханлавандо’ мальӈгана ты’’ сапо’’лана иры’ 3 яляхана 1944 похона автоматхана тет саю’’ сэр’’ луцам’ маядавысь, тамна сидя саюм’ ӈудаха’’та ере’’махаданди’ нянанда тэвравэхэюда. 16 гвардейской Карачевской Ленин’ орденсавэй Краснознамённой стрелковой дивизиям’ неняӈг’’ иры’ 6 яляхана 1941 похона г. Загорск ( теда’ Московская областьхана ӈэда Сергиев Посад) 249-й стрелковой дивизияӈэ сертавэдо’. П.И Середа’ нямна ӈока теневанава’’ яӈгу: 1924 похона соявы, тэнзада-ненэй ненэць’. 1942 похона РККАн’ тэвавы’’, 1943 поход армияхана мэвы. Сидя яӈорэй’ 29.02.1942 няби 18.08.1943 похона ядаравы. Ӈахат наградам’ нивы ня’’марпю’’. Тохолко’’мада сидя по. Приуральской РВК (Аксарским РВК 01.03.1942 г.) армиян’ ӈэдабтавэда. Пухуцяда Нигота Ульяна. Еркарада, нюмда, тамна ӈани ня’’амнанда ӈэда падрода наградной падар’’мананда падвы’’."
https://vk.com/wall-147614552_2991,"Сайнорма’ нямна Ӈарка сайнорма’ миˮма’ мальӈгана Мань нисяеми таняна нись маяндорˮ. Сталинградм’ парадамбавам’ Хареˮ сэвахана нидась манэсˮ.  Ӈока ёˮ нимня нись ӈэдалёрˮ, Берлин’ няю’ харта ӈэхэˮната нись тэворˮ. Рейхстаг’ ниня пидтеˮмямда Харта ӈудахананда нидась падыбюˮ.  Харад мядо’ тахабтамбава, Ненэцие тидпойˮ ханедадрев’ ядабава, Ӈацекы евакоӈэ хаебава… Пыда нянанда хамэдито’ яӈгу.  Я’ сяр’ ниня ӈарка сайнорма Нерня’ миˮмам’ теневадась. Ӈока нитаˮ ня’ индё’ ватон’ манзарасетыˮ. Самляӈг поˮ ямбан’ ӈулиˮ тэтнасетыˮ.  Ныхыто’ пирувна халядасетыˮ, Салаба’ ӈыламна пятасетыˮ Саӈговота поӈг пыдо’ ватасетыˮ. Ӈока нитаˮ ня’ халям’ пэрцетыˮ.  Сайнортиˮ ня’ ӈэдабтасетыдо’. Ныланавахад ӈулиˮ юрсетыˮ. Недармито’ мюмня таӈото’, сырито’ Ёнареˮ тыдо’ вэталамбасетыˮ.  Мань нисяеми сайнорˮмэраха. Сяӈок маям’ мадасятадакы! Таӈок поˮ ӈока нида няць Саюˮ пирдалевам’ паролембидась.  Автор: Анна Ламдо’ падвы"
https://vk.com/wall-147614552_2990,"Соёмида пюва’’ Великой Отечественной войнахана мэвы Пилька Анукурути’ соё’’ма пю’’. 31.03.1944 поход № 06 Приказхана 6-й гвардейской механизированной Краснознамённой корпусвана 1 Украинской фронт’ 4 Танковой армия’ енерта 1-й енерти ротахад 3-й мотострелковой батальон’ 16 гвардейской механизированной Краснознамённой бригада’ гвардия’ рядовойм’ Пилька Анукурутим’ «За боевые заслуги» медальхана ненадумдавэдо’. Ты’’ сапо’’лана иры’ 17 яляхана 1944 похона Тернопольской областьхы д. Романовкахана тебермандо’ мальӈгана Анукурути автоматхад 8 фашистм’ маядавы. П. Анукурути’ нямна ӈока ӈамгэ теневана яӈгу. Наградной падаркананда тарем’ пады: 1925 похона соявы. Ненэй ненэць’. Красной армияхана 1943 поход мэ. Март иры’ 4 яляхад 1944 поход сайнормы. Партияхана нивы мы’’, ядара’’мада яӈгу ( ты’’ сапо’’лана иры’ 1944 по’ ёльцянд’). Ямало-Ненецкой ОВК армиян’ ханавэдо’. Еркарада, нюмда, нисянда нюм’ наградной падар’’мананда падвы’’. Пилька Анукурити сайнорма’ мальӈгы падар’’мана ты’’ сапо’’лана иры’ 28 яляхана 1944 похона тэри ёховэӈэ тасламбавэдо’. Украинахана,Тернопольской областьхы Скалата маркана частьханда ми’’манда мальӈгана ё’’мэдо’. Ё’’мандо’ нямна ӈэда падаркана ня’’амнанда тарем’ пады: Надымской районхана 1925 похона соявы. Небяда Марка Анукурути «Северный рыбак» колхозхана илевы.Ӈани’ ӈоб’’ падаркана ёховы’ нямна ты’’ сапо’’лана иры’ 28 яляхана 1944 похона 3 мотострелковой батальон’ енерта Пилька Анукурити рядовой’ ёхома пады. Ня’’амнанда ӈэда падаркана ханяна хальмерамда сюрмадо’ пады. № 27 п. Скала-Подольская (теда’ Украинахана ӈэда Берщёвской районхы Тернопольской областьхы ӈарка посёлокхана) Пилька Анукуритим’ ӈока нита’’ поӈгана братской пэмбахана сюрмэдо’, 1925 похона соявы, ты’’ сапо’’лана иры’ 28 яляхана 1944 похона яӈгумы. Нюмда мемориальной плитахана пады. Пилька Анкурити сайноро’’махад нивы товы’’ нюбе’’ Тюменской область’ (том 3, стр. 324) книгахана пады. Ня’’амнанда падвыдо’ Пилька Анукурути’ няку ӈа’’. Ня’’амнанда ӈэда падвыдо’ тодо я’’амна ӈа’’. Харвобта еркарада Анагуричи ӈэдакы. Тикы манзаям’ тамна минреӈгудо’. Маси’’ хибяри Ямална’’ терхад харе’’ иримда, соё’’мамда, янда’ терм’ тумдаӈгу."
https://vk.com/wall-147614552_2989,"Сайнороˮмаˮ поˮ тенˮ Сайнормы ненэцие пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмыˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ. Ӈарка сайнороˮмахана Мутома (Мутам, Мутомо) Иванович Хунголя (Хунголи, Хунголь, Хунгали, Хунгале) 1 Украинской фронтхана сайнормы. 3 батальон’ миномётчикӈэ таравы. Сайнорць мэлванда нюм’ тарця: «7 гвардейская стрелковая Фокшанская ордена Суворова 111 гвардейская стрелковая Овручская Краснознамённая орденов Суворова и Богдана Хмельницкого дивизия Центральной группы войск 1 Украинского фронта». 1945 по’ июль иры 19 яля’ сайнороˮмитаˮ еˮэмня № 21/н Приказхана «За отвагу» медальм’ няˮамвы. М. И. Хунголя (Хунголи, Хунголь, Хунгали, Хунгале)’ нямна тянём’ теневаваˮ. 1924 похона Яр-Саляхана соявы. Тэнзувнанда – ненэй ненэць’. ВЛКСМхана мэвы, колхоз’ манзарана ӈэвы. 1942 поход Красной Армия’ солдатӈэ хэвы. 1944 по’ июль иры’ 10 яля’ сибёркавна ядаравы. Сайнорма’ нерцюна сенз ӈэвы, яӈга ненадумдаˮмида яӈговыˮ. 1942 похона август ирыхына сайнорманзь ханавэдо’. Паднавам’, толаӈговам’ ехэравы. Ханенаӈэ, ёртяӈэ манзаравы. Нисяда Иван Хунголя Яр-Саляхана илерахавы. Сводной наградной картотека’ сер’, «Подвиг народа» ОБД’ сайтхана (URL: http://podvignaroda.ru) Мутам Иванович Хунгали (Хунголи) «За победу над Германией в Великой Отечественной войне 1941–1945 гг.» медальм’ няˮмыбавы. Архивˮ падаркана тарця вадаˮ таняˮ: красноармеец Мутома Иванович Хунгале 1943 похона апрель иры’ 4 яля’ 288 запасной стрелковой полкхад №4510 эшелонхана Калуга станциян’ хэвы. Красноармеец Мутомо Иванович Хунголя 112 запасной стрелковой полкхад 1944 по’ февраль’ 14 яля’ 13 отдельной рабочий ротан’ хэвы. 1945 по’ март’ 19 яля’ красноармеец Мутома Хунголя 112 запасной стрелковой полкан’ 38 отдельной савумданаˮ солдатˮ батальонхад товы. Еркарада, нюмда, ӈани няˮамнанда ӈэда вадаˮ архив’ падаркат падвыˮ. Ханяна сайнормамда, сян поˮ таняна мэвамда, сайнорма по’ пуд илеˮмямда ехэраваˮ. Тедари’ ехэраваˮ.  Автор: Автор: С. В.Шулинин’ падвэвна Г.Кинчина’ ненэй вадан’ тэвравы"
https://vk.com/wall-147614552_2988,"Сайнороˮма поˮ тенˮ Сайнормы ненэцие пюрӈаваˮ Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмэˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ. Матрук Худи – сайнормы ненэць’, стрелок ефрейтор ӈэвы. 1943 по’ октябрь’ 26 яля’ 187 стрелковой полк’ 72 стрелковой дивизия’ командир, подполковник А. Н. Попов «За оборону Ленинграда» медальм’ (серия и номер удостоверения В-290-15) няˮанда тавы. Ненадумдаˮманда падаркана няˮамнанда тамна ӈобкарт вада яӈговы. Матрук (Мотрук) нямна архивˮ падаркана 1912 (масиˮ 1913) похона сояˮмамда, тэнзувнанда – ненэй ненэця’ ӈэвамда таславыˮ. Красной Армиян’ Ямальской районхад хэвы. Падна, толаӈго ехэравы. Пухуцяда яӈговы. Небяда Новый-Портхана илевы. 187 стрелковой Ленинградской полк 1945 по’ апрель’ 26 яля’ СССР’ Верховной Совет’ Президиум’ Указ’ сер’ Александр Невской’ орденм’ няˮамвы. Тяхасовна сайнороˮмамдо’, Оппельн’ няюна саю мардамбавамдо’ ненадумдавыˮ. Матрук (Мотрук) ханяна сайнормам’, сян поˮ таняна мэвамда, сайнорма по’ пуд илеˮмямда ехэраваˮ. Тедари’ ехэраваˮ.  Автор: С. В.Шулинин’ падвэвна Г.Кинчина’ ненэй вадан’ тэвравы"
https://vk.com/wall-147614552_2987,"Инзеледаˮ! Сайнормы ненэцие пюртаˮ юнм’ ӈэдарамбиˮ. 1941 – 1945 похона сайнормы солдатˮ мяд’ терˮ пюрӈаˮ. Пыдо’ фашистхат ямдо’ ӈэдабавыˮ. Маняˮ тюку яля’ илеванаˮ ед’ ям’ хэвхалмыˮ. Юрнанаˮ ниˮ ӈаˮ. Масиˮ мядото’ терˮ нидо’ тумдаӈгудо’. Тикы’ еˮэмня тюку вади падыбинаˮ. Ефрейтор Липчи Абаневич Ядне 11.03. 1944 похона Главной Командование’ Резерв’ 18-й артиллерийской Гатчинской прорыв’ дивизия’ № 010/н Приказхана «За отвагу» медальхана ненадумдавы. Пыда 820-й отдельной разведывательной артиллерийской РГК’ дивизион’ телефонистӈэ таравы. 1944 по’ лимбя’ иры’ 22 яля’ телефонной связьм’ сертаба, саюˮ туˮ ӈылна 40 минутˮ ямбан’ 9 линия’ ныклавам’ сулормы. Сидта нядмяць маняˮ солдатнаˮ няхарˮ енерта артиллерийской, сидя минометной батареям’, ӈопой миномётм’ едтевыˮ. 18-й артиллерийской дивизия 1943 по’ январь ирыхына маˮлавы ӈэвы. Ленинградской фронтхана тикы дивизия Ленинградм’ лэтрамбада саю нядабавы. Красносельско-Ропшинской операция’ мальӈгана (1944 по’ январь’ 14-30 яля) дивизиям’ нядмяць Красное Село, Красногвардейск (теда’ г.Гатчина) хардаха’ няд саю пидевыˮ. 1944 по’ январь иры’ 27 яля’ №012 Верховной главнокомандующий’ Приказхана дивизия ненадо нюмам’ няˮамвы – «Гатчинская». Кингисеп (Ленинградско-Новгородской операция), Винпури (Выборг марˮ) марк’ ӈэдаба, Карельской перешеекхана (1944 по’ неняӈг’ ирыхына) саю мардамба нядаӈговыˮ. 1944 по’ сентябрь иры’ 14 яляхад 1944 по’ ноябрь иры’ 24 яля’ ёльцянд’ Прибалтийской саюˮ мардамбавахана мэвыˮ. 1945 по’ январь иры’ 14 яляхад 26 яля’ ёльцянд’ Млавско-Эльбингской саюˮ мардамбавахана мэвыˮ. Насельск маркад саю пидевыˮ. Восточно-Померанской саюˮ мардамбавахана (1945 по’ февраль’ 10 яля – апрель’ 4 яля) Румельсберг, Кезлин, Грудзендз, Штольп, Нойштадт, Гдыню марадˮ ӈэдабавахана савовна сайнормыˮ. Берлин марадм’ лэтрамбади мардамба ӈобтикы саˮмыˮ. Тикы дивизияхана 13 Советской Союз’ Геройˮ сайнормыˮ. Тарця юнета дивизияхана маняˮ янаˮ тер сайнормы. 18-й артиллерийской дивизияхана ӈани ӈопой янаˮ тер сайнормы. Ефрейтор Ляд Яленович Айваседа. Звуковой разведка’ батарея’ пост’ разведчикӈэ таравы. Сидта 1944 похона «За отвагу» медальхана ненадумдавыˮ. 820 –й отдельной разведывательной артиллерийской дивизионхана тамна янаˮ тер танявы. Тикы оптической разведка’ телефонистӈэ манзаравы красноармеец Салиндер Ефим Иванович. Пыда ӈобтикы «За отвагу» медальм’ няˮамвы. Л.А.Ядне’ нямна падаркана падвы вада тянё. 1922 похона соявы. Тэнзувнанда – ненэй ненэць’. ВЛКСМхана мэвы. 1941 поход Красной Армия’ солдатӈэ хэвы. Ленинградской фронтхана 1942 по’ октябрь иры’ 4 яляхад сайнормы. Сайнорма’ нерцюна сенз ӈэвы, яӈга ненадумдаˮмида яӈговыˮ. Надымской районхад сайнорманзь ханавэдо’. Еркарада, нюмда, ӈани няˮамнанда ӈэда вадаˮ архив’ падаркат падвыˮ. Автор: С. В.Шулинин’ падвэвна Г.Кинчина’ ненэй вадан’ тэвравы"
https://vk.com/wall-147614552_2981,"Мы совместно с младшим научным сотрудником Научного центра изучения Арктики Сергеем Владимировичем Шулининым начинаем выпускать цикл публикаций о наших ненцах-бойцах, которые не вернулись с полей сражений, которые пропали без вести и о тех, кто вернулся и поведал нам о войне, чтобы мы помнили и чтили память о наших героях. Работы Сергей Владимировича с его разрешения переведены на ненецкий язык, может кто-то из вас узнает среди них своих дедов, дядьев, знакомых пишите в комментариях, мы будем раду любому отклику. Сергей Шулинин свою работу начал с таких слов 👇🏻 Не льют свинцовые дожди. Крики раненых не будят молодых по ночам. Земля затянула траншейные раны. Отгремели уж давно залпы победных орудий. Вроде всё так давно… Но теребят мне душу отголоски войны. Я на ней ведь никогда не бывал. Но пули вранья ранили мне душу. Но это было сперва. Теперь я воин, я хранитель памяти о той страшной войне. Защитой от картечи неправды, от снарядов наглой лжи, от бомб разрушений памятников, от мин ненависти служит правда. Ведь в ней сила. Во имя исторической правды, во имя чистой и не оболганной истории о Великой Отечественной войны, во имя памяти о лучших сынах отечества, отдавших свои жизни на алтарь Победы – мы должны помнить, чтить и уважать подвиги наших ямальских солдат. Руководство ряда государств пытаются переписать нашу общую с освобождёнными народами Европы историю. Цель этих политиканов – объявить Советский Союз агрессором, поработителем и захватчиком. При одобрении этой мысли мировым сообществом автоматически будет считаться, что солдаты нашей армии отдали свои жизни захватывая, а не освобождая. Зарубежные политики хотят, чтобы многие считали советских воинов захватчиками, поработителями, а никак не освободителями. Они хотят, чтобы и мы так думали. Но трудно бороться политиканам с фактами, документами, они их боятся. Среди советских бойцов были и наши ямальцы из числа ненцев, награждённые орденами и медалями. Цель серии публикаций о них – создать клуб «Аргиш памяти», предоставить в будущем родственникам инструменты памяти – свидетельства, копии документов о наградах их сородичей, боевом пути воинской части, в которой служили ямальцы. В силу определённых причин не всегда потомки могут найти свидетельства о судьбе ямальцев, погибших на войне, удостоенных боевыми наградами, вернувшихся на родины с полей. Не всегда и человек, обладающий опытом и знанием в поиске информации и установлении судеб советских воинов, может получить сведения из архивов. Родственникам будут предоставлены эти данные в силу действующего законодательства. Наша общая задача – восполнить эти пробелы истории. В будущем, возможно, мы общими усилиями можем создать национальную галерею портретов ямальских героев. С одной знаковой истории – в силу статуса наград и уровнем почитания к подвигу предков – начнётся цикл публикаций. 👇🏻"
https://vk.com/wall-147614552_2980,"Едэй хардан’ тюӈгуˮ Тазовской районхы Ӈэдя хардахана едэй мивыˮ хардадо’ нэванзь пэрӈаˮ. Тикамдо’ «АПК’ Народной программавна» сертавэдо’. Хойхана илевыˮ, мюсермыˮ ненэциеˮ ед’ мивэдо’. Тарця ненэцяӈгаˮна мале таӈгана ил’ тара. Хардадо’ няхарˮ яӈорэй ӈа. Ӈокханда матˮ юˮ ӈармы ненэцяˮ иле мяцавэйӈэ хандаˮ. Мюнянда хусувэй ӈавэдо’ тас ӈэӈгу. Тикы хардадо’ ӈарханда выӈгана мэнаˮ ненэцие ед’ миӈа. Хардандо’ хэвхым’ ӈани’ мюмдевэдо’. Хибя едэй хардо’ няˮамвахатато’ ненэй ненэцяˮ теневаˮ, ӈадьбято’ тэри ӈатенаˮ. Тадри’ ӈани ӈобˮ ӈарка харадм’ Ӈэдяӈгана мимба пяӈгуˮ. Ӈобтикы тикы программавна миӈа."
https://vk.com/wall-147614552_2971,"Ваданаˮ еˮэмня Ӈэрм’ терˮ серо минрена департаментхана манзаранаˮ нинаˮ ӈобˮ тарана иӈудм’ ӈадимдевыˮ. Пыдо’ хареˮ вадинаˮ лэтраванаˮ еˮэмня «Мы говорим на родном» конкурсм’ сертавыˮ. Хареˮ вадамдо’ теневанаˮ ненэй ненэцяˮ, хабиˮ, тасу’ хабиˮ, ӈысмаˮ сидя минут’ ямбан’ ханзерˮ вадамдо’ мэневамдо’, мэˮмамдо’ видеохона вадець пирӈаˮ. Манзаидо’ неняӈгˮ иры’ 20 яля’ ёльцянд’ ӈэдарабˮто’ тараˮ. Тюку адресвана: rodnye.yazyki@yandex.ru Тикы конкурсахана тет ненэця’ тодо тэнзаˮмана нерня’ хаˮмаӈгудˮ. Нерня’ хаˮамвыˮ ненэциеˮ нюбе пилюˮ иры’ 9 яляхана намдаӈгунаˮ. Таёльцяӈгана я’ сяр’ ниня иленаˮ тянё тэнзм’ мэтаˮ ненэциеˮ ялям’ ядабтамбиваˮ. Небо’ 25 ненэцяˮ конкурсхана мэвысь."
https://vk.com/wall-147614552_2970,"Тоса илеваˮ Хэбидя хабця’ тамна сиднаˮ ни ӈэдарамбюˮ. Ихинанаˮ янамбовна маямбада тоˮолхаваˮ, тарем’ ӈодˮ хусувэй яля’ ӈобˮ, сидя хаӈгуртаˮ ӈадиберӈаˮ. Тамна ханяӈы яхана тамна несэй ӈобтикы тарця хабцяӈгад паӈгадёдам’ вадеˮӈаˮ. Ӈадьбята сие ниць иры’ пудана яляхана тарця юнм’ намдаваць. Маˮнимˮ, округхананаˮ маӈгтыˮ иры’ 30 яля’ ӈэсонд’ тоса илеӈгуваˮ. Ӈока ненэциеˮ понд’ тэворпанаˮ сядонаˮ тала ядэртаваˮ. Ӈарка ненэцяˮ 65 пондо’ танябˮ, тамна хабцянзавэйˮ сяхари’ ӈока ненэциеˮ понд’ сапато’ ни серосˮ. Хуркари сёбарˮ ненэциеˮ сянакурцˮ, тамна ӈани мандалӈэ минрена серо минре ни тараˮ. Тикыˮ поӈгана ӈопой тарана серм’ ӈэдарамбиˮ. Победа’ яляхана ненэцяˮ памятникан’ ӈамдэдо’, венокˮ тэврамба пирӈаˮ."
https://vk.com/wall-147614552_2969,Саля’ яв’ халям’ няˮмарпиваˮ' 🐟🐟🌊🌊
https://vk.com/wall-147614552_2964,":Вадамдо’, иламдо’ тохоламбаӈгуˮ Тюку илаӈгана ӈамгэри тарана серо нерня’ минрева’ еˮэмня проект падыба сероˮӈа. Тикытˮ нерня’ хамабˮ есядамд тарана сер’ няю’ нэкалтан’. Тэри ӈамдёбˮнанд хибяхарт хэвняд ӈамгэхэртм’ ни татˮ. Ямальской районхы «Лимбя» ӈэсы’ терˮ ӈобˮ тарана проектханандо’ есь нэкалмыˮ. Пыдо’ 650 ёнарˮ есям’ тарана серканандо’ недвомыˮ. Ӈэсындо’ мякана тохолкова’ серо минреван’ харваˮ. Ея’ мяканандо’ вадёданаˮ ӈацекы сэдора, мирць тохоламбаван’ харваˮ. Паны, соˮок, мальци сэдыба, ӈодякохот панорць тохолкодаˮ. Хасаваˮ хано, тамна ӈаниˮ выӈгана тарана ӈавэ мимбаӈгуˮ. Хэвхананаˮ иленаˮ хабинаˮ «Пулнгават» автономиядо’ ӈобтикы хэвы сиˮив яляхана конкурсхана нерня’ хаˮамвысь. Тарем’ субсидийˮ есь нэкалмыць. Пыдо’ та’ ӈацекыто’ еˮэмня лагерьм’ нэмбиˮ. Тикахана пыдо’ хареˮ хабиˮ вадамдо’ тохоламбаӈгуˮ. Ӈокханда сиˮив юрˮ ёнарˮ есям’ нэкалмыць. Пыдо’ Шурышкарской районхы нюдяко хардахана маркад, ӈарка поселкахат товыдо’ тохоламбуванзь ятнаˮ. Тикандо’ хавна тамна халяда, хареˮ тэнзато’ ӈаварˮ пиремба тохоламбаӈгудо’. Автономияндо’ ӈэвахана мэна Елена Рыбина маˮнисяв, маркана вадёвыˮ ӈацекынаˮ ӈобтикы вадамдо’ мэпато’ тара. Невхы иринато’, хаданато’ илам’ нёдабато’ сероˮӈа. Тюку лагеряндо’ пуд нюнаˮ хареˮ помнандо’ тамна сававна хабиˮ вадам’ мэпато’ тара, тикахана пуна’ хаёванда ненэциенаˮ тамна хабиˮ илам’ минреӈгудо’."
https://vk.com/wall-147614552_2961,"Ненэй вадами Ненэй вадами ехэрабˮнани, Луцаˮ вадаривна лаханабˮнани, Техэ малханда хэтуванда вадами Тэвра пиртавакэв?  Ненэй вадами ехэрабˮнани Ӈэрм’ яни лата ӈардамда севолтавакэв? Хаерад’ сэвˮ интана явода Сейми ядемдаӈговакэда?  Ненэй вадами ехэрабˮнани Ӈэрм’ яни сермам’ тумдаӈговакэв? Сава няни вада сейхани тебаӈговакы? Нядмам’ ӈатенам’ няда пиртавакэв?  Ненэй вадами ехэрабˮнани Хой’ надоˮ ний’ парондэйˮ тюндˮ мадаӈговакын? Ея’ мяд’ ня’ сюрбабˮнани маймбаӈговакэдм’? Ненэй ненэць’ тароми таняӈговакы?  Соябˮтавы нюми иланд’ табеда пиртавакэв? Ненэй вадаханда тохолаӈговакэв? Ненэй вадами, ненэця’ вадам’, невхы ненэциеˮ Лахана вадам’, хыноко вадам’ ехэравы ӈэбˮнани…  Ӈока сава серм’ нидамзь таслаӈгуˮ. Лахана нята нями нивась хамедаӈгуˮ. Ямал’ яни ӈани яхат сава ӈэвамда Ненэсяни’ ӈодˮ нивась хамедаӈгуˮ.  Ненэй вадами сиˮми ныхымдамби, Ӈэрм’ яни нимня тидˮ ядабани Ненэй вадами сиˮми минреӈгу, Ненза сехэрэми пилиˮ лата ӈэӈгу.  Недармани мюмня тыниˮ пидебани, Иринани мэˮмы невхы сёми Янамбакована мань ханабани Ненэй вадами сиˮми нядабаӈгу.  Тецьдиˮ поӈгана мерця выварта, Харта серта сер’ хад хаˮморта. Тюˮуй нумгад сарё хавнаӈгу. Тарем’ ӈодˮ сехэрэми сибю ӈэӈгу.  Хой’ надоˮ тяха’ сехэрэми хая. Яха’ лаӈг’ ниня ӈаркаˮя мяд. Ӈацекыˮ пись’, ири хыноˮмонда, Ненэця’ вада’ мун сованонда.  Ӈарка хой’ ниня тыˮ хадырмондо’, Небянато’ пумна суˮлякоˮ туроˮмондо’. Тад’ нерня’ ненэцяˮ ил’ ӈобˮ тарця ӈэӈгу, Ненэця’ вада, невхы вада ӈобˮ тарем’ соӈгу.  Ненэй вадами тохоламбаӈгув! Ненэй вадами теневариӈгув! Ила’ ямбан’ нерня’ ӈоб’ минреӈгув! Ненэй ненэць’ ӈэвами я’ ӈардан’ хэтыбаӈгув! Автор: Анна Ламдо’ падвы  Фото: Х. Яунгад"
https://vk.com/wall-147614552_2951,Нарка нябакона’’ соя’’ма яляда. Сенз нэя.
https://vk.com/wall-147614552_2934,"Наши участники конкурса в честь 90-летия газета ""Няръяна Нгэрм"" на самое оригинальное поздравление 🖐 от читателей, продолжают получать призы. Сегодня президент Ассоциации "" Ямал-потомкам!"" [id385757382|Эдуард Яунгад] вручил в Ямальском районе в селе Сеяха [id168389490|Клавдия Салиндер] от нас сувениры с эмблемой газеты ""Няръяна Нгэрм"". Спасибо всем, за неравнодушное отношение к своему родному ненецкому языку.👇🏻 особая благодарность Ассоциации "" Ямал-потомкам!"" [club129357438|Ассоциация ""Ямал-потомкам!""] в лице президента [id385757382|Эдуард Яунгад] за поддержку.🙏🏻👏🏻💯"
https://vk.com/wall-147614552_2931,"Тюку яля ӈобˮ сава нянаˮ сояˮма яляда. Татьяна Нюдихасовона Лар сиˮив я’ тиӈгы ненэцяˮ теневадо’. Теда’ няваˮ ненэй ненэцие нитаˮ поӈгана Ямальской районхы Сёяха’ няна мэ. Таняна ты’ пэртиˮ сянакова ялям’ мэӈаˮ. Пыдо’ Елена Уфимцева, Нядма Няруй сёдо’ мэтаˮ. Тикы ялянда еˮэмня пыда вы’ терхат ӈока сава вадам’ намдаӈгу. Маня’ «Няръяна Ӈэрм» газетахана паднанаӈэ нянда ӈобтикы вадиˮ ӈэдарамбиваˮ. Сенз ӈэя. Иланда мэта сётаˮ тотрев хайная."
https://vk.com/wall-147614552_2927,"Сегодня заходил в редакцию Хабэча Хываревич, посмотрел наш свежий номер газеты, похвалил,  дал советы и пошёл дальше по своим делам. Обещал,что в следующий раз обязательно попьём чай.👏🏻👍"
https://vk.com/wall-147614552_2925,"Сярм’ мэтаха ’  🙏🏻👇🏻  Нябимдей класс’ учительӈэ тарана (луци”не) ӈобаӈгуна няни ма”нив: - Галина Ивановна, теда’ сидя не ӈацекэхэ’ нянд’ ӈэдараӈгудм’, пыдар ненэй вадавна ӈулиˮ тэдоръихиюд. Луца’ вадавна мань тэдорпихиюн, ӈули” си”ми нинакэхэ” хаме- дамбюˮ. Мань ма”нидам’: - Тамара Николаевна, ӈамгэˮ тикы не ӈацекэхэ’ тэдорць тараӈаха’? Луци” не ма”нив: - Сярм’ мэтаха’ ӈэ”нихимˮ! Тамна ханяӈэхэна урокахана сярм’ пэрцетыхы’. Мань сян’ нянди’ манзетыдм’, сярвэва ӈамгэ. Яӈгов, нихи’ намдорˮ! Ёльце тэдоръихиюд. Не ӈацекэхэюда хосая хая. Мань учитель” ныланалвахана (учительской) мэдаˮма. Ӈатенадм’. Ӈамгэ” пиркана Тамара Николаевна не ӈацекэхэ’ вада то. Ӈацекэхэ’ ӈод” ӈули” тосаӈахамаˮ, ӈарвэти’ малрихи’ сырӈаха’. Ихинанди’ ма”макэхэ’, тедахав’ еремяни’. Учительди’ сидди’ нерняку’ тирциде. Мань нянда ма”нидам’: - Тамара Николаевна, пыдар классаханд’ ханьˮ, мань ненэй вадавна не ӈацекэхэ’ тэдорпаӈгудм’, пон’ нихиюн нямбаӈгу”, юд”мян минута’ пиркана классан’ тутӈаха’. Луци” не хэ”мяхад, сата саӈом’ не ӈацекэхэ’ ня’ ӈэдарадм’: - Тальняку’ тохорӈади’! Тикы не ӈацекэхэвахаюд ӈули” иксялмахамаˮ. Мань някунди’ хэхэяˮ, ма”нидам’: -Ӈамгэ луциˮ не’ мальӈгана сярм’ пэрӈари’? Урок” пуд, хэвнякуна пэраць вэва? Сэвти муӈгорта, няӈоти’ си’ няӈгараˮ, мунзи” няни’ сырӈаха’. Пыса” нихим’. Мань тамна пэрӈав: - Теда’ классаханди’ хаяди’! Тамара Николаевна ӈани’ сян’ нёя хусаркуˮ, мальӈгананда урокахана пибтиёди’ нёйди’ сабыбюˮ. Классаханди’ тюванди’ серˮ, ӈули” ӈаркавна тэдормэрахади’ ӈэиди’, нёди’ маймбюˮ. Урок” пуд Тамара Николаевна хэвхани’ то: - Спасибо, Галина Ивановна! Не ӈацекэхэ’ ӈули” ӈаркавна тэдорӈахаюдва, теда’ вэва ӈэ”мямди’, маси”, хамедаӈгуди’. Г. Тохоли’ падвы"
https://vk.com/wall-147614552_2924,"Вековые традиции соблюдены. Зимой - на юг, в леса, а летом - ближе к холоду. Кочевники Ямала начали переваливать Обь-матушку. Плавная вереница рогачей, следуя примеру вожака стада, движется по льду в направлении Уральских гор. Шум снегоходов, хорканье оленей, лай собак... Это негласный гимн оленевода во время кочевья. На днях 13 бригада АО «совхоз Байрадацкий» близ села Аксарка перевалила в сторону гор. Там, по другую сторону Оби, у них начнется массовый отел олених, и процесс пополнения стада пройдет в спокойной обстановке. Фото и видео предоставлено: [id503110907|Юрий Лаптандер]"
https://vk.com/wall-147614552_2922,"Рубрика: Илнаˮ саирˮ  Ӈэдалёроˮмита нямна инда ядэрабцоˮ 👇🏻 Хэвы сиˮив яля’ пуданахана ученой няваˮ, Раздымаха Стэлла, Салехардан’ тэвыць. Юˮ яля’ ямбан’ ӈока ям’ сюртевы. Сехэрэда Ямальской район’ Сёяха’ хой’ нямна вэӈгалёвы. Ӈока ӈамгэм’ манэˮмы, ӈока ӈамгэм’ намдавы. Салехардан’ тэвˮмахаданда газетаваˮ толабада ненэцяӈгˮ вадамда мэˮӈась.  - Минрена манзаяр ӈамгэ’ нямна ӈа? Харанда хурка ӈэвам’ вадетар? - Ӈэрм’ яваˮ тохоламбада Научной центрхана манзарадм’ . Ненэй ненэциеˮ вада’ нямна ӈэда манзаям’ тидхалембидм’ . Илнаˮ саирм’ тохоламбадаӈэ тарадм’ . Теда’ сертабадами - невхы ваˮалˮ, ярабцˮ маˮламбава, падарт’ падыбава. - Ненэй ненэциеˮ илаˮ саирˮ хавна тамна ӈэрм’ ненэциеˮ илам’ таняна тохоламбидо’ ? - Нянани манзарана хабейˮ не Возелова Любовь харта тэнзанда нямна ӈэда юне маˮламби. Тюку сыра’ мани’ ӈобкана Приуральской район’ нямна ӈэдалёрӈанинзь. Таняна ӈэрм’ терˮ сидя-няхарˮ вадам’ мэˮӈаˮ. Харто’ вадандо’ хавна хэвханандо’ илена нито’ вади теневаˮ. Ӈопой ненэцяӈгад хабиˮ, ненэй лаханако, сё намдасетыни’ . - Манзаянд сер’ хурка ёˮ нямна ӈэдалёрцан? - Теда’ Ямальской район’ няд тодм’ . Сёяха’ хой’ нямна ядэрӈадамзь. Сиˮив ӈэсын’ тэворӈадамзь. Таняна ненэцяˮ еркарадо’ тарцяˮ – Сэротэттаˮ, Яптикˮ, Ӈоктэттаˮ, Сэрпиваˮ. Пыдо’ тев’ ёльцяӈгана сырэй мюсьлавахатато’ ханото’ няю’ ямданаˮ. Таӈы мюсьлабито няю’ миӈаˮ. Сабетта’ тальцюркана мюсерӈаˮ. - Едэй илаӈгана хуркариˮ мутраˮ ӈадиберӈаˮ. Выӈгана мюсертаˮ ненэцяˮ мэˮэйдо’ ? - Тарцяхавˮ ӈокаˮ. Снегоходˮ, бензопилаˮ, ноутбукˮ, телефонˮ, сырцяˮ, «интернет’ тарелкаˮ». Ненэцяˮ илаӈганандо’ нядмаӈэ мэˮэйдо’ . - Пыдар ивнанд хурка: тикы ӈамгэриˮ ненэцяӈгˮ савам’ , вэвам’ минреˮ? - Едэй илаӈгана тарця мутрасипойˮ ненэцяˮ мале иле нидо’ пиратˮ. Илам’ сибёмдамбадаӈэ тараˮ. Вэвадо’ вадарихинаˮ теберӈа. Ӈацекыˮ сэвдо’ нэвандо’ сер’ луцаˮ вабцм’ намдорӈаˮ. Луцаˮ вади пелаць лаханаˮ. - Нюдя ӈацекэсавэйˮ мяд’ терˮ танясаˮ? Ӈацекыдо’ ненэй вадамдо’ теневадо’ ? - Таняць. Ямальской районхана иленаˮ вындерˮ ӈацекыˮ харто’ вадамдо’ мэць лаханаˮ. Луцаˮ вадам’ ӈобтикы хамедамбидо’ . Кино, мультик маниевандо’ сер’ тохоламбидо’ . - Сян лаханаком’ падан? - Юкад вата ӈопой невхы лаханаком’ , юкад вата самляӈг – хобцоком’ пададм’ . Ӈопой намдавы хобцоми тарця: «Нумг’ , яха’ панувна сюреˮледа, няби – хахаяда явна». Ӈахат тарцям’ нидамзь намдорˮ. - Ӈармы ненэцие лахана няӈэ хомбасан? - Тюку манзаяханани ӈармэрка ненэцие лахарёˮ саваˮ. Пыдо’ илебей ненэцяӈгˮ манэць ӈокам’ теневаˮ, вадамдо’ паˮмя хардарев’ мэˮӈадо’ . Сидто’ лахана няць сейхана сава. Ӈопой хомбавы нями – Ӈоктэтта Василий Хадкович, 79 пода. Пыда’ вадавнанда, ӈавнанда лаханаку илаӈгананаˮ «мультикӈэ» мэˮмынаˮ. Няданда теда’ теневана лаханакунаˮ несэйвана падынась. Ӈыхы малханандо’ хурка ӈэбидо’ намдадм’ . Маняˮ тикы невхы лаханако хэбицякоӈэ теневынаˮ. Ӈархандо’ ехэрынаˮ. Сидта нядмяць падарт’ падын. Книгаӈэ ӈадимбато’ , хусувэй ненэця’ ханярина мэбта ӈодˮ тола пиртыда. Я’ мидыхыˮ иринанаˮ лаханакоˮ тэри ниˮ тэмзаӈгуˮ. - Ханзерˮ тасламбир: 50 поˮ хэˮмяхад Ямал’ тиӈгывна невхы ярабцанаˮ, лаханакунаˮ теневанаˮ таняӈгуˮ? - Ненэй ненэцяˮ я’ мидыхы иландо’ саирм’ мэпто’ , вадамдо’ ӈыхындо’ сер’ лэтраӈгудо’ . Тикарихина сянандиˮ поˮ хэˮмяхад вадаваˮ илеӈгу. Ила нерня’ миӈа, Ярэча Хадкович’ вадавна ӈацекынаˮ лаханакоˮ еˮэйӈэ луцаˮ «мультик» маниеˮ. Ӈадьбята тарем’ янамбовна лаханакунаˮ юраӈгунаˮ. Тедахарт илаӈгы ненэцяӈэ мале ӈока ӈамгэм’ ехэраваˮ. Тикы’ еˮэмня падыба тараˮ. - Вындерˮ нид сертабада манзаямд тарана серӈэ тасламбидо’ ? Хусувэй яля’ ханяхав’ ӈэдалёрӈадамзь. Сиˮми нэдалёлтамбавы нями – Сэротэтто Артур. Ӈобкарт яля’ тэри мэˮмами яӈгу. Ӈопойри хад’ яля еремясь. Тянямбой’ ныланадамзь. Падарт’ падувандиниˮ тяхасовна падын. Ненэцяˮ сиˮми илебядё ядабтамбиць. Пыдо’ ихинандо’ манзаями савуˮӈадо’ . Невхы сё, лаханако, хобцо маˮламбавами ихиндо’ савовна хаˮморӈа. Ӈобкарт пуня’ ӈэда вадам’ нидамзь намдˮ. Ханяцей’ сиˮми тидхалемба варемдо’ мэˮӈаць. Ӈока ӈамгэм’ нядандо’ намдадамзь. Мал’ няˮандо’ сейхад ӈэда вади ӈэдарамбидм’ . Таӈы мэлвахато’ маясиˮ тэваяˮ. Мань ӈани’ манзаями тамна’ тяха’ минреӈгув. Сидто’ нядмяць иринаниˮ я’ няю’ ӈэдалёроˮмами сававна хая. Серта таславыниˮ ёльцяндо’ пирувна сертэян. Теда’ манзаями тамна ӈока. Хусувэй намдавыниˮ компьютерм’ нядмяць пада тараӈгуˮ. Тикы’ пуд книгаӈэ сертава еˮэмня манзаятын.  Автор: Г.Окотэтто’ падвы"
https://vk.com/wall-147614552_2921,"Ӈацекыˮ сянаковыˮ Тюку по’ Ӈэдяӈгана няхаромдэй мэва’ тохолкода ӈацекыˮ поӈгана ты пэртиˮ пирдырмам’ мэˮмыˮ. Константин Тэсида няби Игорь Яндо тикы’ еˮэмня есям’ недвомэхэ’. Пыди’ «Арктика. Сделано в России» форумхана 2019 похона 450 ёнарм’ нэкалмэхэ’. Ӈокханда 150 тохолкода ӈацекыˮ сянакова’ яляхана мэвыˮ. Хасава ӈацекы, не ӈацекыˮ помнандо’ пирдырмыˮ. 12-14 пота хасава ӈацекыˮ тикад 15-18 похонато’ мэнаˮ яӈга сянаковыˮ. Ярколавыˮ, хано санарпавыˮ, таромыˮ, сюрбермыˮ. Тамна «Пэдава хасава» конкурсм’ мэˮмыˮ, ваˮлёяркамдо’ тэрабавыˮ. Хусувэй пирдырмито’ тэнзˮ ӈобт’ таслаˮмахадандо’, Салиндер Лыко няби Евай Тимофей нитиˮ поӈгад нердевэхэ’. Не ӈацекыˮ «Няръяна ӈэбт» конкурсхана мел’ неˮ теневабцудо’ ӈадимдембавыˮ. Сямянхат илекаӈэ мэˮмэдо’ – футболхана сянакова. Тикавахана малˮ паныта, мальцята сюрбермыˮ. Ӈудито’ терӈэ няˮамвыдо’ хуркариˮ, медальˮ, кубокˮ хавна тамна илаӈгана тарана ӈавэ танявыˮ. Автор: Г.Окотэтто’ падвы"
https://vk.com/wall-147614552_2919,"Тасу’ яв’ юнˮ  Ӈэдяӈгана ты пэртиˮ ялям’ мэˮмыˮ  Тасу’ я’ няна Ӈэдя’ терˮ етри’ пуданаӈэ ты пэртиˮ ялямдо’ мэцетыдо’. Мюсертаˮ ненэцяˮ таӈы ялэто’ нерцюна хардан’ хаˮморӈаˮ. Ненадо яляханандо’ сертавандадо’ ӈока. Еˮэмняндо хардахана мэна нидо’ манзараˮ. Илаӈганандо’ тарана падродо’ сертаба нядаӈгурӈаˮ, ехэранарка серкана тидхалембидо’, табекурӈаˮ. Ӈаврандава’ хавна лекароˮ мят’ хэсь тараӈгува, ӈацекыдо’ вэдець ядэртамаˮ. Тюку по’ тамна реестр’ няю’ пыхыдадо’ падыбаӈгумаˮ. Ты пэртито’ яля ӈахат сер’ савовна хэвы. Ӈэрм’ терˮ сянакулбиˮ хавна тыˮ ӈэхэна няваталаӈгурмыˮ. Мал’ ӈокхандо’ 300 ты пэртя ӈобт’ маˮлёвыˮ. Пыдо’ Ӈэдя’, Антипаюта харад’ терӈэ толыˮ. Ӈэрм’ терˮ серо минрена департамент манзаранаˮ ненэцяӈгˮ хуркари тарана юне вадеˮӈаць. Районханандо’ манзарана «Ямал-нюˮнаˮ я!» ассоциация’ терˮ ӈобтикы нядаӈгурӈаць. Тюку яля’ пиркана мале 500 мяд’ терˮ падро няˮамвыˮ. Тикы ненэцяˮ мале ӈэрм’ терˮ реестрхана падёдаˮ. Халядана ненэцяˮ халям’ няˮмарпава’ еˮэмня падродо сертабавыˮ. Лекарˮ аптечкам’ хусувэй мяд’ терˮ няˮамвыˮ. Тикы нядма мюсерта ненэцялиˮ еˮэмня сертавы. Вындерˮ харад’ серодо’ ёльцеˮмяхадандо’ мякто’ ӈэдалаӈгудˮ. Таняна манзаядо’ ӈобтикы ӈока. Тадри’ ты ниць иры ӈэӈгу. Ты пэртяˮ таӈоˮлавахато’ хамеко пяӈгудˮ.  Фото: Лидия Кельчина сидянг"
https://vk.com/wall-147614552_2918,"Реестрхана мэбто’ , таӈга халядаӈгуˮ Мэˮмы съездахана мале сян сава юнм’ ӈадимӈець. Ӈобто’ ӈэрм’ терӈэ халядаванаˮ нямна ӈась. Тиканда юн тарця. Тад’ нерня’ ӈэрм’ терˮ пыхыдадо’ реестаран’ мэбто’ халям’ ватабавадо’ яӈгамда. Сяни яӈорэй’ квотам’ нямва’ няю’ падарм’ падыба ни тараӈгуˮ. Тикы’ нямна халядава’ Федеральной агенство’ ерв, Илья Шестаков, лаханась. Ватодо’ 2022 похона ӈадимда. Тюку илаӈгана ӈэрм’ терӈэ тэри халям’ ӈаябадӈэ ватаба ниваˮ пирасˮ. Тикы’ няю’ таславы падро падыба сероˮӈа. Тарцясипойˮ нямрабнанд еся’ ӈыл’ еремдан. Ӈадьбята ёльцяӈгананда ханярина иленаˮ ӈэрм’ терˮ ӈахакуд падартамдо’ ервахат нэкалпасетыˮ. Сидто’ нултамбабато’ тарцяндо’ танябˮ, ӈэдараӈгудо’ . Тикы’ хавна вадахад халям’ няˮмарпадаˮ ӈобтикы серодо’ яӈгамыць. Вэба’ иры’ нюртей яляхад пыдо’ пайхам’ , палкурм’ , идюрцям’ няˮмарпа ӈэдарамбаӈгудо’ . Яля’ сер’ тодо тэнзато’ халяхат самляӈг кылам’ вата пирӈаˮ. Ӈахат халяданаˮ поӈгто’ ямбдадˮ 25 метра ӈэбто’ тарась, теда’ тикыдо’ 30 метраӈэ сертавыдо’ .  Автор: В. Окотэтто’ падвы Сидяӈг Х.Яунгад’ тадтавы"
https://vk.com/wall-147614552_2916,"Тыдо’ яӈгэйдо’ Округхананаˮ пудана мале сян поˮ ты’ лекарˮ яӈганаванзь мале сян вынд’ ӈэдалёрӈаˮ. Теда’ нарэй яӈганавамдо’ тадри’ ёльцеӈгудо’. Тюку яля’ пиркана 138 ёнарˮ тым’ поса’ хабцяӈгад уколатавыˮ. Тедари’ тамна Приуральской, Шурышкарской, Тазовской район’ няна лекарˮ манзараˮ. Ӈарка лекарадо’, Евгений Попов, маˮнисяв, сыв’ няна яӈганава сава. Таёльцяӈгана ты пэртяˮ таӈгаˮ. Ханяхарт ниˮ паромбюˮ. Тарабата тыˮ лекарˮ ненэцяˮ харто’ нядабидо’. Тарем’ манзараванаˮ няю’ ты пэртяˮ харто’ сиднаˮ хонраць. Та’ пыдо’ тэтнаˮ. Таёльцяӈгана морˮ маторпавахартадо’ тэтнабцо. Яӈганавандо’ ирманя тэхэто’ биркы ӈабтамбиˮ. Мале лимбя’ ирыхыд 23 ёнарˮ тым’ ненадумдавыць. Ӈэсыхына мэна вэно, хоска ӈани’ пардонтамбидо’. Тикы’ няю’ есям’ салдамба ни тараˮ. Та’ яӈганавамдо’ маӈгты’ ирыхыд хорˮ иры’ ёльцянд’ мэтадо’. Тюку по’ 550 ёнарˮ тым’ поса’ хабцяӈгад яӈгаӈгуˮ.  Автор: М. Сэротэтто’ падвы Фото: 2.1 Сидяӈг Андрей Сэротэтто’ тадтавы"
https://vk.com/wall-147614552_2914,"Тюку конкурсаваˮ ёльце сававна хаясь. Тад’ нерня’ тамна тарця мэкад сероˮ минреӈгуваˮ. Ӈуда’ терхана «Ямал-нюˮнаˮя!» Ассоциацияваˮ [club129357438|Ассоциация ""Ямал-потомкам!""] [club147614552|Няръяна Нгэрм - старейшая газета Ямала], [id385757382|Эдуард Яунгад] сиднаˮ нядась. Ненэй ненэцяˮ хареˮ ненэй вадараˮ пилиˮ мэˮӈараˮ, нерня минрераˮ!"
https://vk.com/wall-147614552_2909,"Сегодня участники конкурса с Яр -Сале получили заслуженные призы. В честь 90-летия  газета ""Няръяна Нгэрм"" совместно с Ассоциацией "" Ямал-потомкам!"" проводила конкурс на самое оригинальное поздравление 🖐 от читателей. Наибольшее число участников было с Ямальского района."
https://vk.com/wall-147614552_2908,"Текст на лесном диалекте🗞✍🏻📸🤝🏻 Шехеԓайта пон ненса ӈядя  Чуки диԓихина Няръяна-Ӈэрм кашем᾿дюԓ пота кадя. Нешади” ватамана ӈайта патаԓ дилта дямпны ӈука ӈут матаӈаш. Ямална тамна нешайна” дюнь дятыԓаши пон хомана мансԓаштуш. Понантуӈ мансԓамы”, четаӈ таняна мансԓанна” хомана нешаӈ ватамана ӈайта патаԓтоԓ хӭйман камуԓта, вильта патаԓӈя шеԓтаӈатоньш. 🗞📖🗞 . Няръяна Ӈэрм интернетхана соцсетьхана группета” тадя”. Тайня кимяԓи нешиӈ, ненымана ӈашки’ неша” шеԓнантуӈ вихинянтуӈ ӈайта статьи”, ӈыди ӈамыдю” кошту”. Няръяна Ӈэрм мансдя маня” нешаӈя нена” ӈутахана” ӈаш. Таняна Леонид Лапцуй мансԓаштуш, Хабэча Яунгад. Четаӈ ӈай нешайна патаԓ ӈайвахана Марина Яр мэӈа. Пыта, ши᾿та тапатампюмы нянта Хабыча Яунгад няӈиӈ петаԓахана диԓина” нешаӈя” ватахана тонԓюта ӈуп полосам газетахана шёԓтаӈаханьш. Тайня четаӈ Пюԓ дяхана диԓина” ненэй неша” каԓьтуӈ ватаманантуӈ тонԓакошту”, дюԓмэйтуӈ вачитуӈ” вивхаԓьчту”. 🙏🏻👍🏻 Газетам᾿ тонԓапёши шанат дяхат туԓта” дюньхат конпы ӈяшту”, дяна чеԓ куше мансԓамам, дилм намташту”. Четаӈ Няръяна Ӈэрм патаԓ тонԓапёта” нешаӈ ватамана ӈайта газетахана мансԓанни” поздравийпёшь маньшту”: пон чикинта шеԓ хомана мансԓыдита”, хома шоньшахана нета” няӈата”. Ӈука дилант таԓана шеԓу вачаштута”, Ямална дюнь дяӈ тамна канԓаӈата”. Шиниӈкуй нята” тапатамы ӈут нинюта дюԓашту”, ӈука” вильта” ӈамыдю” паташтута”. Няръяна Ӈэрм патаԓма шехеԓайта пон ненса ӈядя. Лариса Айваседо патмы. Шат миԓ пыта таттамыта 👏🏻👏🏻👏🏻"
https://vk.com/wall-147614552_2899,"Сегодня мы с президентом Ассоциации ""Ямал- потомкам!"" Эдуардом Яунгад вручили призы участникам конкурса в честь 90-летия Ямальских СМИ."
https://vk.com/wall-147614552_2894,Наша ненэй не.
https://vk.com/wall-147614552_2889,"Уважаемые работники средств массовой информации Ямала!  19 апреля 1931 года вышла в свет первая газета на Ямале, тогда информацию узнавали только из печатных изданий. После первого выпуска газета прошло 90 лет. Меняется время, подача информации, мы видим наши средства массовой информации в интернете, на бумаге и видео, такие изменения всегда приятно воспринимаются читателями. Газета «Нярьяна Aэрм» сегодня выпускает 5029 выпуск, а читатели уже ждут его отдаленных стойбищах и в рыболовецких станах, в городах и в охотничьих избушках. Благодарю за труд всех наших корреспондентов, занимающихся освещением простого человеческого труда, общественной деятельности, работы исполнительной и законодательной власти. Любая достигнутая цель - это время для новых проектов и дел. Поздравляю всех с праздником, творческого роста, неисчерпаемой энергии и признания у ещё большего количества читателей.  Депутат Законодательного Собрания ЯНАО, Президент Регионального общественного движения «Ассоциация коренных малочисленных народов Севера Ямало-Ненецкого автономного округа «Ямал-потомкам!» Э.Х.Яунгад"
https://vk.com/wall-147614552_2887,"Уважаемые ветераны, работники средств массовой информации Ямала!  Дорогие друзья!  От всей души поздравляю вас с 90-летием со дня образования ямальских средств массовой информации! Вы выбрали одну из самых трудных и ответственных профессий – писать историю России и ямальского Севера. Все эти годы вы всесторонне и в полном объёме освещаете жизнь Арктического региона, страны и мира. Именно от вас северяне получают правдивую и объективную информацию. Ваши материалы бесценны, в них отражаются мгновения нашей жизни и человеческий подвиг. Горжусь вами – настоящими патриотами и мастерами слова. Благодаря вашему таланту, гражданской честности, мужеству и компетентности мир узнаёт о горячем сердце большого Ямала. В каждом вашем слове – будущее, энергия, открытость. Спасибо за вашу работу и высокий профессионализм, взаимопонимание и совместное плодотворное сотрудничество, которое, надеюсь, будет и впредь столь же открытым и активным, направленным на всеобщее благо – развитие и процветание региона и улучшение жизни ямальцев. Слова особой благодарности в праздничный день ветеранам отрасли за многолетний добросовестный труд и весомый вклад в развитие СМИ на Ямале. Желаю вам успехов и творческого вдохновения во благо Севера и его жителей. С юбилеем!  Председатель Законодательного Собрания Ямало-Ненецкого автономного округа С.М. Ямкин"
https://vk.com/wall-147614552_2878,"Дорогие друзья! Поздравляю ямальские коллективы СМИ с профессиональным праздником! Особые слова благодарности – ветеранам, которые стояли у истоков развития журналистики в ЯНАО: продолжающая свое развитие газета «Няръяна Нгэрм», её достойные последователи - ""Красный Север"". Вы знаете, что время и внимание определяют успех. У вас всего в избытке – есть своя аудитория, ее доверие и поддержка. Сегодня хороший повод сказать слова признательности всему медийному сообществу Ямала за преданность делу, профессионализм и ответственность. Невзирая на сложности пандемического периода, дистанционный режим работы, вы качественно и надёжно обеспечиваете северян достоверной информацией, достойно освещаете события Ямала на российских и международных интернет-площадках. Будьте мобильными, социально ответственными, профессиональными и успешными!   Губернатор Ямало-Ненецкого автономного округа Д.А. Артюхов"
https://vk.com/wall-147614552_2877,"⚡⚡⚡Друзья,  сегодня день рождения нашей родной газеты «Няръяна Ӈэрм»!!!⚡⚡⚡⚡ 🎂🎂🎂 И мы подвели итоги конкурса🎁🎁🎁, посвященного 90-летию газеты «Няръяна Ӈэрм». После долгих обсуждений, мы всё-таки пришли к единому мнению.  ❗❗❗Итак:  Смартфон Samsung A12: 📱 Алена Киприна 🤩  📱Планшет Huawei MediaPad T3: 🤩 1.Светлана Тусида @svetlanatusida 2.Татьяна Климова @yamal_89__ 🤩  🎧🎶Беспроводные наушники LightPods Basic 🤩 1. Диана Яндо missssdia 🎶 2. Михаил Худи mihailhudi7 🎶 3. Карина Яндо karina_yando 4. Линда Яндо @7gs_v_sg__  🎶 5. Фаина Айваседо 🎶 6. Евгений Худи 🎶 7. 1987alisa 🎶 💥Кружка, футболка, ручка💥:🤩 ✅1.Степан Яндо  mastera_tasu_yava ✅2.Анна Ламдо ✅3.Алёна Неркаги ✅4.Арина Сэротэтто serotetto83 ✅5.Катя Яптик ekaterina.yaptik ✅6.Кира Адер ki.3641 ✅7.Welcome to Ненеция ✅8.Анита Яптик yalyakocha ✅9.Клавдия Салиндер 🎉🎉🎉  📌Спасибо всем за участие. Особая благодарность нашему спонсору Ассоциации 🎉«Ямал-потомкам!» 🎉 [club161224839|@yamalpotomkam] и лично президенту Эдуарду Хабэчевичу Яунгаду 🥳 [id385757382|@eduard_yaungad], который откликнулся на наше предложение. 🎈Такие конкурсы станут ежегодной традицией газеты «Няръяна Ӈэрм».🎈 📝Давайте вместе сохранять и беречь наш родной ненецкий язык💙💙💙.🤗✨"
https://vk.com/wall-147614552_2875,"Коллеги, с 90-летием Ямальских СМИ. Всё начиналось с черно-белого издания."
https://vk.com/wall-147614552_2866,
https://vk.com/wall-147614552_2864,
https://vk.com/wall-147614552_2863,Самый юный участник конкурса
https://vk.com/wall-147614552_2847,⃣: #nnyanao90
https://vk.com/wall-147614552_2846,Айваседо Фаина поздравляет старейшую газету Няръяна Нгэрм с 90 летием! И нарисовала рисунок с поздравлениями на ненецком языке (лесной диалект). #nnyanao90
https://vk.com/wall-147614552_2843,Это тоже поздравление.
https://vk.com/wall-147614552_2839,"Нас поздравляют ненцы Пуровского района, на лесном диалекте."
https://vk.com/wall-147614552_2835,"Текст на лесном диалекте 🗞📖📸 Ӈаԓка Россия дяханана ӈаԓка патаԓ - реестр’ шеԓтапи”. Тэмстуӈ чадю” ӈайта нешаде” чупей таняӈ патнайтуӈ. Чики мансдям Москвахана ӈайта Федеральное агентство’ по делам национальностей” минԓеӈата. Пюԓ дяхана диԓина” неша” ӈупчики пытатуӈ реестран’ пытыпи”. Чуки диԓихиты нешади” патԓо” МФЦхана патхадя деты мутԓамна ӈайтаптымпитуӈ. Таняна мансԓанна” няӈтуӈ точи” заявлении” каԓьтуӈ паташтутуӈ, тайня нешиӈ, кимя патԓота” федеральный᾿ агентстван’ ӈайтаптымпии, питчамяԓимта ӈамташту. МФЦ дёԓьше меԓиӈа, патԓотуӈ реестран᾿ шеԓтапёта таняна хампԓяӈк дяӈкня минутахат куптаӈ ништу мы”. Ними хомана ӈай таԓьча - нешиӈ дяԓяманысомата патаԓта пун᾿ӈаймям шан натариусхана нита ненатумтан. 👇🏻👇🏻 Реестаран᾿ пытамта патман ха᾿та нянанта паспорта, дяԓяманысомана патаԓта МФЦны татты. Таԓьчанта дякоп судхад тамы патаԓ таԓаны. Ӈашки”, тамна чет᾿дяӈкня потуӈ ниня ӈайта, немянатуӈ, нешанатуӈ шичитоӈ реестран᾿ патны”. Чики тэмстуӈ чадю” ӈайта нешади” дет шеԓтапёта патԓым᾿ тат᾿ӈявта 2022 похона дёԓьшинаӈатуӈ. Реестр᾿ таԓям таԓаӈа- шаӈок нешаӈ тадямэӈа чупей таняӈ патнайтуӈ. Тайня навыты ненэй неша”, капи”, вахандя” шан тэмстуӈ чадю” ӈайта нешай дет тонԓюматуӈ патаԓ” няӈтоӈ ни таԓан. Чики реестрмана шичитоӈ кимяԓи коштоны. Таӈ᾿ камна куше нешади” нятапёмаӈ няӈ тонԓюта шеԓ” тадяӈайпы” веԓвуна” неньшаԓмана тасԓаштондятуӈ."
https://vk.com/wall-147614552_2834,"Илаӈгы ненэцяˮ лаханаˮ, сояˮма ялянаˮ ед’🌹🙏🏻"
https://vk.com/wall-147614552_2830,Тюку няваˮ ӈани нянаˮ лахана. Манэˮӈараˮ.
https://vk.com/wall-147614552_2829,"А, вот и Евгений Варьевич Худи, известный на Ямале фольклорист поздравляет газету «Няръна Ӈэрм» 🗞✍🏻🌹📩💯  «Няръяна Ӈэрм» – Я’ малхана Юнета газета. Ӈариˮ тюку яля’, Тамна ӈэхэрта, Соя”маˮ яляда. Яунгад Хабэця Ӈудонданаӈэ Пон’ тараӈась. Иланда ямбан’ Падвэда ӈока. Няръяна Ӈэрм Хуркари я”амна Ядэр”нясяв’. Хусувэй мят’ Пыда тюӈгсяты. Вы’ я’ терˮ Няръяна Ӈэрмам’ Ӈацякэсавэйˮ мал’ толабидо’. Неӈэй Ярой’, Пыдар нянд’ Мал’ сырӈаваˮ. Хусувэй вадар Яханда ха”морӈа. Сидяӈгахабид Иленаˮ тоˮолхаˮ. Тарцьˮ харахана, Варер ӈэя! Ӈарка мяˮнаˮ мюня Няръяна Ӈэрмам’ Толабаб”нана” Лэ”эмна хан”ӈая, Нюрцям’ ӈэя!  Автор: Евгений Худи’ падвы"
https://vk.com/wall-147614552_2828,
https://vk.com/wall-147614552_2827,"текст на лесном диалекте ✍🏻🗞📖📸 Деты нятакома шеԓ Ямалхана ӈай ӈыди нятакомаӈ дет тонԓюта шеԓ ӈычимя. Чуки похона выӈкна диԓина” ӈашки” нешаӈы” няхамты нюнтуӈ тадямэмахаты мят᾿дет ӈайта капитал няамны”. Чики деты хома шеԓы выӈкна мансԓанна” нешади” нятапёшь округна наԓка веԓв шеԓтамы. Кимя чуки похона няхамты нюта дяԓяманыса, таԓьча нешанты чумовой᾿ капитал миштоны”. Пюԓ дяханана нешади” дет тонԓюта управлениӈ тэта Терентий Пяк таньдеэмня дёԓимяшо маӈаш: - «Чумовой᾿ капиталым᾿ выӈкна диԓина” нешаӈи” ӈамыку”ӈя ӈямаштондятуӈ. Таԓям᾿ нятакома чуки похона няхамты нюта тадямэмы нешант тунԓы. Таԓьча нешиӈ шича тыӈ копахат хӭтмы дедям’, прашинхат шеԓтамы ӈуп мят’мян дедям’ няамны. Кэԓ, ԓатта ӈяш мэвта латку”, ӈуӈи”, шича кан’, таԓьча ӈамыку” няӈта миты”. Тайня шаӈкмян чики няаммайта мэхэтата” нешиӈ шеԓнанта ненэй мят’та шеԓтаны».  Таԓьча хома шеԓы выӈкна диԓина” нешаӈкна” таԓаӈа. Четаӈ чуки ноптухуна каԓитана” неша” ӈука” тэтоӈ дякошту. Ненэй мят᾿ дедяӈайши чет᾿дю”кат ва᾿та тыӈ копа” кӭшту”. Тайня чикиты мэдяш, хайташташ таԓа. Мят᾿ шеԓтама мансдя ӈаԓка. Нешади” дет ӈайта советхана мэна Людмила Канева маньшту, чики шеԓы” ӈаԓтана нешаӈкна дёԓьше хома. -«Ненэй мят᾿ дет ӈука ӈамы таԓаӈа. Ненымана хыԓаӈ мэта дедя шеԓтанана ниӈа. Таӈок тыӈ копам᾿, тэта чадю ӈайта, каԓиташ мансԓана нешиӈ ӈамэхэт коны. Тат᾿ ӈотнаӈ ненсу”дяай копа мэдямата неньшаԓ ниӈа. Чумовой᾿ капитал мэна ӈай шаӈкмян ненэй мякта таԓана ӈамытата миты”. Чикита ӈашки нешаӈкна хома». Нешади” дет тонԓюта управленихина мансԓанна” маньшту”, четаӈ округхана чики ненэй мят᾿ дет тасԓёта” патԓотуӈ тамна шеԓтапитуӈ. Маня” дяханана таԓьча капиталым᾿ Каԓясамэхэна каԓита мансԓана нешаӈ Алексей Казымкин няамны. Ӈай ӈыди нешаӈ, чуки похона няхамты нюта дяԓяманымы, тадяпы управленин каймята таԓа, патаԓтата -заявленита патманта мэт. Четаӈ нешаӈи” чумовой᾿ капитал де᾿эмня ӈайта вачи” намтши маньшту”: чики ненэй мят᾿ няаммахатана” ни мант, мяԓа маньԓе тадя, пяй мят᾿ шан нита няман. Таньдеэмня управлениӈ тэта Терентий Пяк маӈаш: - «Чумовой᾿ капитал чуувна мэна” нешанк тасԓёта шеԓ, ненэй мят᾿ дет ӈайта” ӈамыку” няаммээ”, ӈыди” пяй мяту” дет ӈайта” программахана” ӈай мэны”. Пяй мятоӈ няамнаӈа”. Чумовой᾿ капитал, пяй мят᾿ нямаԓпёма - шеԓкач᾿ ӈайтахаӈ программахаӈ᾿. Нешаӈи” ништодя пин».   Лариса Айваседо патмы. Шат миԓ Лариса Айваседо таттамы"
https://vk.com/wall-147614552_2825,"Нас поздравляет ветеран ямальской журналистики Анна Ламдо🙏🏻🌹 🌹✍🏻📩🗞🙏🏻 «Няръяна Ӈэрм»- маняˮ газетаваˮ Я’ ӈардан’ яланда ӈопой. Сиˮив яляхана ӈобˮ ӈадиберӈа. Сиˮив я’ терˮ пилиˮ ӈатенадо’. Ӈавнахаванда пирибтярдев’ ӈулиˮ япта ӈэвы, Ӈариˮ тедахав - 90 пода, Хаця няӈормы. Ӈока сава юнм’ пыда минре. Сиˮив я’ терˮ ӈобˮ толабидо’. Паднана нинаˮ ӈулиˮ тэтнаˮ, Ямал’ ямдо’ сюртесетыдо’, Ӈока сава юнм’ маˮламбасетыˮ. «Няръяна Ӈэрм»- маняˮ газетаваˮ, Иланда ямбась, Ӈокаˮ ненэцяˮ минредонзь. Ӈариˮ теда’ ӈодˮ нинаˮ тэтнаˮ. Сиˮив я’ терˮ хэтырото’ сер’ ненэцяˮ вадам’ Хаерад’ ӈыл’ мюселембаˮӈадо’. Ненэцяˮ вадам’, мэсыдота вадам’ Я’ тиӈгэвана тамна минремдо’. Тад’ нерня’ ӈобˮ тарця ӈэя!  Автор: Анна Ламдо’ падвы"
https://vk.com/wall-147614552_2820,"Тохолкова’ форумам’ мэˮӈаˮ Салехардахана тодо ӈэрм’ яхананаˮ тохолкова’ серкана манзаранаˮ ӈобт’ маˮлыць. Пыдо’ самлянзимдей Арктической форумам’ мэˮӈаць. Ӈокханда матˮ юркад вата ненэцяˮ форуман’ товыць. Ӈацекы тохоламбадаˮ, тохолкова’ серо минрениˮ ӈэвахана мэнаˮ, серо теневанаˮ ӈобт’ маˮлёвыдаць. Ӈаˮи яхана иленаˮ округнаˮ терˮ ӈани’ тикана мэсь пирӈадонзь. Тарця нито’ еˮэмня ханзерˮ тасалкубито’ миˮмам’ интернетвана манэˮлабтамбидонзь. Тасалковадо’ сяниˮ ян’ тяроˮӈась, поӈганандо’ ӈэрм’ терˮ тохолкова’ нямна ӈэда ӈани’ таняць. Мюсерта школаˮ, садикˮ, тохолкова учебникˮ, ӈацекы тохоламбадиˮ манзаям’ малˮ таслэйдонзь. Тохолкова’ серо теневанаˮ манзаидо’ вадеˮӈаць. Ӈацекы тохоламбадиˮ ед’ тохолковаˮ таняць. Ненэйвана небяˮ, нисяˮ ед’ ӈарка тасалковам’ Москвахад товы Евгений Ямбург сертавысь. Пыда ханзерˮ интернет’ маяӈгад ӈацекыˮ лэтравам’ вадеˮӈась. Тикыто’ ирмня тохолкода ӈацекыˮ ед’ манзаиˮ нямна фестивальм’ сертаць. Ямалнаˮ колледжхана тохолкодиˮ поӈгана «ЯмалСкиллс» пирдырма ӈась. Тохолкодаˮ пыхыдадо’ невхы иринато’ мирˮмахана хортыдо’, газм’ тарпрамбадиˮ манзаям’ тохоламбадаˮ, тамна тарана манзаи минревандаˮ пирдырӈаць.  Автор: М.Ярой’ падвы Фото: А. Ткачев"
https://vk.com/wall-147614552_2819,Нашу газету поздравляют наше старшее поколение.
https://vk.com/wall-147614552_2811,Вот ещё одно поздравление с Ямальского района.
https://vk.com/wall-147614552_2807,
https://vk.com/wall-147614552_2806,Login • Instagram
https://vk.com/wall-147614552_2783,"⚡Уважаемые подписчики! ⚡ Нам 9️⃣0️⃣ лет! Обычно принято принимать 🎁 подарки🎁, но мы сделаем по другому! 🎈🎉  ✔️В честь нашего юбилея совместно с Ассоциацией ""Ямал-потомкам!"", разыграем ПРИЗЫ:  ➡️ Смартфон Samsung A12 ➡️ Планшет Huawei MediaPad T3 ➡️ Беспроводные наушники LightPods Basic  Также следите за нашими новостями в ленте, вас ждут сюрпризы!  📌Условия розыгрыша: ✅ подписаться на наши страницы в социальных сетях ВКонтакте и инстаграмм! ✅ оригинально поздравить нашу газету с днём рождения (на ненецком языке) видео и фото - только приветствуется! *️⃣ Обязательно упомянуть ссылку на страницу газеты в ВК или инстаграмм (чтобы мы могли найти вас!) И хэштег#️⃣: #nnyanao90 Возраст участников: 14+ ‼️Страницы участников на время проведения конкурса обязательно должны быть открытыми‼️ 📝Оценивать нашу акцию будут📝: ☑️легенда Ямальской журналистики - Хабэча Хываревич Яунгад, ☑️Главный редактор газеты ""Нярьяна Ӈэрм"" Марина Тэтакучевна Яр.  ❗Опубликовывать свои поздравления вы можете уже сейчас! Победители будут объявлены 19 апреля 2021 г.❗"
https://vk.com/wall-147614552_2777,"На Ямале появился первый телёнок. У оленевода-частника Константина Николаевича Окотэтто, который каслает близ Салехарда, в его стаде 7 апреля произошло важное событие, пополнение на одного маленького оленёнка. По словам Константина Николаевича первенец уже уверенно стоит на тоненьких ножках и бегает среди сородичей. И всё-таки главные испытания у него впереди, это майские весенние метели."
https://vk.com/wall-147614552_2776,
https://vk.com/wall-147614552_2775,
https://vk.com/wall-147614552_2771,"Сидя сава яля Ямальской районхы Яр-Саляхана хэвы сиˮив ныланава’ яляхана ненадо серˮ ӈась. Таняна тэхэна мэнаˮ ненэцяˮ маˮлыць. Яханандо’ мале матˮ юˮ по’ ямбан’ ты пэртиˮ пирдырми мэйдо’. Вы’ терˮ няхатато’ по’ тяхамбаˮмахадандо’ саць маямбиць. Тарця ненадо ялямдо’ ёльце сававна мэˮӈадонзь. Тюку по’ сямянхат ӈока команда пирдырˮмахана мэвысь. Хуркари конкурсˮ минрець. Яханандо’ ӈарка ненэцието’ ирмня тамна школахана тохолкуртаˮ ӈацекыˮ сянакуˮ. Тикы’ нямна лаха паднаӈгуваˮ. Нердена яля’ нумгад хаˮморта хад ӈэбта ӈодˮ, пивня ядэртаˮ ӈокаць. Харванаˮ мирдаӈгуртахат хусувэй тарана ӈамгэдамдо’ хось пирӈаць. Тюку илаӈгана пива’ ӈылсавэй, тамна не’ панэсавэй тэмда пирӈаˮ. Ӈодь есяр таняˮя. Петр Худи тынзяӈо, нензарцие мирдапи. Няданда терсиˮ ниць ханасˮ. Ехэранаˮ хибяриˮ ханзерˮ мяд’ мярыбавам’ ӈани’ конкурсхана манэць пирӈадонзь. Тикы’ няю’ няхарˮ мяд’ терˮ помнандо’ пирдырӈаць: хибя мерˮ мята мяра пиртада. Пуйко’ пидя’ терˮ ваˮлёйˮ ӈэвыˮ. Няби яляна нумда ибась. Тамальӈгана хахаяда мякад ненэцяˮ пирдыраць мэˮманда тыдо’ мале хубтахана тэвравыдоць. Ӈарка ервоˮ ӈадивоˮмахад тандая’ сававна сянакова’ ялямдо’ мэˮладонзь. Нито пуд’ вэтавы хано ӈока ненэциеˮ нерцюмна ӈадимдейдонзь. Сейхад ӈэда вади хэтмахадандо’ хусувэй хибяриˮ хареˮ пирдырма’ яхато’ хаяць. Сяхари’ тароˮтахаˮ сыртаˮ ӈока ӈэсетыˮ. Теда’ ӈодˮ сырˮмандаˮ минхандо’ пирмтадм’ сюртедонзь. Пэвсюмя’ няна Артём Худи сямянхат Ямальской районхана мэбемам намдаваць. Тароць няˮмы нида малˮ латакуто’ ни’ юсебталавыда. Пирдырмахана няби харвобтанадо’ ты’ ӈэхэна нявоталаӈгурма. Таняна ӈод’ сыртахат терсяда яда яӈгусь. Сиˮив хасаваˮ поӈгана Яков Сэротэтто тыда саць меремыˮ. Сидта пирувна ӈэдалёда яӈговы. Неˮ поӈгана ӈани’ ваˮлёйˮ танявыˮ. Самляӈг юˮ нехэд Мерене Худей’ тыˮ тэвъито’ яӈговы. Ӈодь вареката Маргарита Сэротэтто няхаданда хаёвы. Пиндя тидӈэ хэсь, пирдырмыˮ поӈгана хибя нерня’ хаˮамвам’ тандая’ сававна тасладонзь. Сямянхат ӈокавна МОП «Ярсалинской»‘ манзаранаˮ нерня’ хаˮамвыдˮ. Нито’ пуд «Харп-1» команда’ терˮ ӈэвыˮ, няхаромдэйӈэ Сёяха’ няд «Валама» общинахана манзарани ненадумдавыдо’. Таӈок пирдырмиˮ поӈгана тарем’ нерня’ хаˮамва ихиня пои. Тадӈоˮ ӈуда’ терӈэ матопавыˮ меретаˮ «Ямаха»ˮ вы’ илаӈгана ӈани’ тараˮ."
https://vk.com/wall-147614552_2770,"Текст на лесном диалекте👇🏻 Шитчет’ дю” ше᾿ӭв пуӈ мансԓа🗞✍🏻 Чуки диԓихина совхоз “Верхне-Пуровский” шитчет’ дю” ше᾿ӭв пота кадяш. Таӈок пу” мансԓаманта дямпны шанат’ ӈуту” коштуш. Четаӈ совхозхана хампԓяӈк ты” падиԓьта бригада”. Ӈопшеԓы мат' дёнаԓ тым ԓэтпи”. Тэхэна мэна” ӈукадёмутуӈ куптат мансԓанна”, хомана мансдямтуӈ чедимяна неша”. Каймы помтоӈ выӈкна диԓина” нешаӈи” хомана матамайтуӈ. Кынԓмаӈ дёԓьчкана ӈука” ты᾿ӈамши” планыхинтоӈ мимай”. Четаӈ чуки помтуӈ куше матамамтоӈ мыԓичуӈ няна тасԓанӈатуӈ. Выӈкна ты” падеԓьч диԓина” мансдятоӈ шеэмӈа. Тытуӈ шехэ” вомаӈ камна аппы” тытоӈ канундятуӈ, вэдяку” лахупитуӈ, каньдя дятыԓта” дяташтутуӈ. Чикехена ӈотнаӈ путахана нешаӈи” мансдямтоӈ хомана минԓештутуӈ. 🌞 Совхозхана мансԓанна” ними ватапёчитоӈ - хыльмик”. Чики халакутоӈ коптоӈ дёԓьше хома, понантоӈ вешамана наӈича каԓтыхи” миштутоньш. Четаӈ шан халакутоӈ нитуӈ ӈоктан, ватапёматуӈ шиԓьчи миԓиӈа”. Ӈуп хыльмик ватама тышиняӈи каԓтыхина хампԓяӈк дёнаԓ веша”, маня” дяханана ӈай миԓта чет᾿ таймана ӈука. Коптуӈ хома ӈяп ӈотнаӈ таԓям чешча дяхана таԓьча халаку” ватапёма неньшаԓ ниӈа. Четан, зверофермаханантоӈ халакутуӈ вачутанԓдят, ши᾿ча диԓиӈ шенашата дяхана хыԓьмикатоӈ мэматуӈ таԓа”. Халакутуӈ копы” тышиняӈ Краснодарский краян ӈайтаптайтоньш, таняна хомана мэдямантуӈ мэт. Ӈамыԓи паныдю” хыльмикатуӈ копахат” хӭтман хаптоӈ таԓьчам шеԓтавантататоӈ наӈича мансԓанахат капташту”. Совхозхана шан понтуӈ шеԓ каԓьтуӈ хайтуԓанитоӈ дику”. Паныӈя ниня мэвчетуӈ коптоӈ тышиняӈ канаштутуӈ, таняна вешамана” мичиԓмантуӈ мэт. Шаӈок деты халаку” чуки похона вачумам совхозхана мыԓичуӈ тасԓанӈатуӈ. Таӈок по” мансԓаманта дёԓьчты совхоз “Верхне-Пуровский” ӈукаӈ хома патаԓт камаштуш. Таньше хомана мансԓамата понанта, четаӈ таняна мансԓамэхэт ӈа. Пытуӈ де’эмнятуӈ Таԓкахана ӈайта совхозы хома предприятии’ӈяш тонԓюмата дюньта дяӈ тамна канӈа.  Лариса Айваседо патмы. Шат миԓ Лариса Айваседо таттамы, Андрей Пяк таттамы 🤝🏻🙏🏻"
https://vk.com/wall-147614552_2766,Салехардахана тодо яхана илена” ӈэрм’ тер” Ассоциация’ съездамда ёльцеда. Сидя юркад вата делегатхад ӈокадо’ падродо’ Григорий Петрович Ледков ед’ ӈэдаравыдо’. Тамна тет по’ ямбан’ Россияна” тиӈгывна илена” тянё” тэнзм’ мэта” ненэцие” ӈэвахана мэӈгу. Тикы нямна тамна газетаханана паднаӈгува”.
https://vk.com/wall-147614552_2765,Салехардахана тодо яхана илена нэрм’ тер’’ Ямалханана ‘’ ма’’лы’’.
https://vk.com/wall-147614552_2764,"Ямальский район, Яр Сале,юбилейный слет оленеводов и охотников."
https://vk.com/wall-147614552_2763,"Ӈарка ялямда мэˮӈась Ензя’ ямгананаˮ ненадо нява, Раиса Пехедомовна Яптуӈэ, яра’ иры пудана яля’ пиркана ӈарка ялямда мэˮӈась. Пыда сидтя Таймыр’ яхананаˮ хусувэй ненэць’ тенева. Хэвняна ӈодˮ, няˮамнанда юнда пилиˮ со. Сидта ядабтаванзь сава нида мядонзь турӈаць. Мята’ терˮ, манзара нята нида ӈобт маˮлась. Ӈавнанда Раиса Пехедомовна Носко’ хой’ тер. Пыда школам’ ёльцеванда пуд Игаркахана ӈацекы тохоламбадаӈэ паднась. тохолковамда ёльцеˮмянда пуд 1972 похона мяканда салъяць. Носкохона ӈацекы тохоламбадаӈэ ӈока поˮ манзарась, таддикад школа’ ерваӈэ тарась. 1994 похона Дудинкан’ илеванзь ямдэяць, таняна журналист’ манзаям’ сертаба пясь. Пыда «Таймыр’» нюбета газетахана, телевиденияхана ӈока поˮ манзарась. Тикамда минре, хоювна, вы’ терˮ, ненэй ненэцяˮ нита помна, хуркариˮ харад’ нямна ӈэдалёрӈась. Ненэциеˮ ханзерˮ илевам’ ненэй, луца’ вадавна вадеˮӈадась, газетахана падыбидась. Теда’Раиса Пехедомовна книги падыби, ненэй вадавна, таддикад луца’ вадавна ӈадиберӈаˮ. Книганда терӈэ ненэцяӈгат намдвыда, невхы илеˮми маˮламби, я’ мидхы ненэциеˮ илам’ падыби. Лаханакоˮ, я’ ваˮалˮ, хобцокуˮ, вадиˮ хараˮ ӈарка ненэцяӈгат маˮламбида. «Ненэй ненэцяˮ яля’ падарˮ», «Вековые тропы» нюбета книгахаюта терˮ таддикад ӈани падвыда, тедэй иленаˮ илхы ненэцяӈгана, паднанахана саць таранаӈэ тасламбида. Тикы’ хавна пыда ӈацекыˮ еˮэмня толаӈго книгы падыби. Хэвы по’ сидя книгада ӈадимясь. Нюртей книгахананда хой’ ила’ нямна падна , нюдяко ненэй ненэциеˮ нямна ӈа, нябида иленя сармик вадеˮӈа. Валакада ӈацекынаˮ тикы книгаха’ ӈудахаˮто’ няˮамгудо’. Раиса Пехедомовна теда’ школахана манзара, ӈацекы ненэй вадан’ тохоламби, илнаˮ саир’ нямна лаханакурӈаˮ. Тикы’ хавна газетан’ падвы манзаидо’ ӈэдабтамбидо’. Ӈарка тарана манзаям’ сертаби. Тюку илаӈгана ненэй ненэцяӈгат маняˮ яхананаˮ хареˮ вадавнандо’ паднанаˮ яӈгуˮ.  Автор: Елена Ямкина’ падвы"
https://vk.com/wall-147614552_2762,"Ӈэрм’ терˮ илам’ манэˮлабтамбаӈгуˮ Тыˮ сапоˮлана пудана яляхана Горнокнязевскахана ӈэда «Природно-этнографический комплексм’» нюбета сулороˮмахадандо’ ӈани манзара пэӈгуˮ. Тикы комплександо’ манзаралва’ еˮэмня хэбидя ялям’ мэˮӈаць. Нюртеˮэ’ мядоˮманзь туртаˮ ненэциедо’ нибтрамбидонзь. Пихина ӈацекы сянакултамбиць. Сидя ея’ мякана мел’ няхаюдо’ манзаиди’ манэˮлабтамбихинзь. Нябихина мирӈаць, тёняна неˮ ненэцие панорць тохоламбиць. Дмитрий Скворцов, мирця ненэця, мась: «Мань лы’ нямдахад сертавыниˮ манэˮлабтамбидм’. Ханзерˮ мирць’ мэта машинам’ мэць, пыхыдм’ нива хадюлавам’, лэтрё манзара таравам’ вадеˮӈадм’». Ӈобˮ харад’ мяд’ мюня етя выставкам’ сертавыць. Тикадо’ музейраха: ненэцяˮ ӈэдакыˮ, тиртяˮ, я’ сармикˮ сидяӈгˮ, мал ӈобт’ маˮлавыдо’. Саля’ хардахад мэнаˮ тодо тэнзˮ культурам’ минрена нинаˮ концертм’ сертавыць: тараць, хыноӈаць, ӈэрм’ терˮ ненэциеˮ ила’ саирм’ вадеˮӈаць. Ненэй мядодо’ несэйвана сехэры’ ямбадан’ мярвыˮ ӈэвыць. Сценамдо’ ӈобтарем’ сававна сертавэдо’, сё мэта нито’ еˮэмня сидя лабасм’ мивыˮ. Тад’ нерня’ хусувэдо’ мядоˮманзь ӈани’ тикан’ тось пиртада. Тикы комплексхана манзаранаˮ сидта ӈаволаӈгуˮ, ӈэрм’ терˮ илам’ сэвхана манэˮтадаˮ.  Автор: М. Лапсуй’ падвы"
https://vk.com/wall-147614552_2761,"«Сямянхат мерета» тыбэрти маˮла  Тарем’ нюмдевы пирдырма Няръяна маркана хусувэй по’ танясеты.Сямянхат меретидо’ тыбэртиˮ поӈгана ваеравы яляхана нюмдець. Тюку по’ юкад вата няхаромдэй мэвна хой’ терˮ ненэцяˮ маркана ӈобкана маˮлыць. Вы’ терˮ ненэцяˮ ӈатевы ялядо’ ӈась, варемдо’ мэць тэхэˮна ӈэдалёрӈаць. Хусувэй хойхад товы хибяриˮ таняць. Ӈарка, Нюдя яхад харто’ тыдо’ мэць округнаˮ еркы март’ ненэцяˮ тэвыдаць. Хуний выӈгана илевамдо’ мэˮӈадо’, тыдо’ пэрӈаˮ, нюдо’ вадабиˮ. СПК «Ерв», «Харп», «Ялумд», тамна ӈани общинаˮ манзаранаˮ яндахат тоць. Хойхана иленаˮ нинаˮ ӈулиˮ нерде’ няхарˮ мэвна санарӈаць, тынзям’ моепиць, хан’ тяха’ санарӈаць. Тарця сянаковахана ныхыдо’ хорпиць. Сямянд’ ӈатевэдо’ тэхэˮна ӈэдалёрма. Ӈокханда 52 хасаваˮ, 12 неˮ харто’ ханудо’ мэць пирдырӈаць. Хибядо’ нердеӈгу? Хибядо’ сямянхат мереˮмы? Пирдырма’ еˮэмня ханяӈы ненэцяˮ сян яля’ ӈэдалыць, хубта ям’ мадаць. Ханяӈыдо’ мяд’ терсавэй март ирыхына товыць, нюдо’ тэвравыць. Тэхэˮна ӈока поˮ ямбан’ манзаранаˮ ненэцяˮ таняць. Александр Михайлович Ледков СПК «Ервхад» товысь. «Сямянд мерета» ӈарка ялян’ маймбасеты. Хусувэй по’ март’ тэворцеты. 40 поˮ ямбан’ тыбэрма’ серм’ нерня’ минре, илеванда ямбан’ тэхэˮна мэ. Пухуцяда Валентина Федотовна, няхарˮ нюди’ - тыбэртяˮ. Тюку по’ «Сямянхат меретан’» тован’ харванаˮ 260 ӈэдалава’ тяха’ ям’ мадавыць. Ледковˮ мяд’ терсавэй мюсерць тэвыдаць. Тэриˮ тарем’ нивыдаць туˮ. Тэхэˮна ӈэдалёрма’ пирдырмахана Вениамин нюбета хасава нюди’ хасевˮ поӈгана нердесь. Пыда нертей ян’ хаˮмыць. Марина пухуцяда неˮ поӈгана нертейӈэ хаясь. Пыди’ 2021 по’ «Сямянхат меретаˮ» сянаковахана – сямянхат меретаха’! Марина Прокопьевна Апицына, вэсакода Вениамин Александрович Ледков СПК «Ервхана» няхаромдэй бригадахана манзараӈаха’. Пухуцяда мась: «Мякана илеваˮ, маняˮ сидя мяˮмаˮ. По’ ямбан’ хойхана мюсерˮӈаваˮ, тынаˮ маниеваˮ. Варёваˮ мэць илеваваˮ мэˮӈаваˮ. Тюку яля’ вэсакон’ ня’ саць ихинани’ сава. «Сямянхат меретахана» нертей места ханани’! Тыни’ саваць, нявотыць, сидни’ нядабадарахаць! Ӈуда’ терӈэ – нертей яхана- 500 ёнарˮ еся! Сидяӈэсь миллионм’ ханани’! Маямбини’. Таӈок еся илаӈгана нядма ӈэӈгу».  Юлия Талеева’ падвы"
https://vk.com/wall-147614552_2760,"Хэбидя ялямдо’ мэˮӈаць Канин’ хойхана мюсертаˮ ненэциенаˮ сыра’ пэдарахана мэсетыˮ. Тарем’ тыдо’ нядэй яханаˮ маниесетыдо’. Тыˮ сапоˮлана ириян’ тэвась, мюсерць яханандо’ Ты ялямдо’ мэцетыˮ. Тарем’ тюку по’ ӈарка ялямдо’ мэˮманзь тетимдэймэвна маˮлыць. Пинежской районхана Голубино ӈэсыхына 2021 по’ ныланавидо’ ваераць. Яӈга хамадавыˮ яхана тыбэртяˮ яля’ ямбан’ ныланаць. Еˮэмняндо’ хуркариˮ сейхана сомбой серˮ миˮӈаць. Ненэцяˮ ӈодˮ ӈопой яхана нидаць хасенаˮ. Пыдо’ помнандо’ пирдырӈаць: тэхэˮнаˮ ӈэдалёрӈаць, хано’ тяха’ санарӈаць, тынзям’ моепиць, сюрберӈаць. Мирдаць тэвравыˮ ӈаворидо’ тэмдарамбиць, тарем’ есяндо’ нядмад хомбасетыˮ. Пуна’ мякандо’ ӈэдалавандо’ серˮ лабкахат таранадамдо’ тэмдаӈгуˮ. Хардахана иленаˮ хойхана мюсертаˮ нито’ еˮэмня ӈарка концертм’ хамадаць. Тыбэртяˮ маймбась ненэцяˮ вадавна хынотаˮ няхато’ инзелець. Хынотидо’ малˮ теневанидо’, пыдо’ ӈодˮ хубта ям’ мадаць, Голубинон’ Несьхад товыць. Сырэй ирийˮ ямбан’ ниня хомбада нидо’ манэˮманзь тамбир’ ям’ мадасетыˮ. Тарця серт’ вындерˮ ненэцяˮ нянэювна маймбасетыˮ. Елизавета Григорьевна Бобрикова «Канин» общинахана мале ӈахэт манзара. Вэсаконда Юрий Николаевич ня’ тэхэˮнаˮ мэˮӈаха’, нюдиˮ хойхана вадыць. Тюку по’ неˮ яля Елизавета Григорьевна еˮэмня нянэй ӈарка яляӈэ хаˮмы. Тэхэˮна ӈэдалёрˮмахана неˮ поӈгана Елизавета нердесь. Тарця серт’ некоця ханзерˮ ни маймбаӈгуˮ? – Тыˮ яля’ сямянд ӈатенаˮ яляваˮ. По’ ямбан’ хамякосетываˮ. Теда’ тюкохона мэдм’. Нянэювна сава яля, мань тын’ сиˮмиˮ нядаць. Сававна нявотыць. Тюку по’ Голубинохона няхарˮ бригадахад ненэцяˮ тоць. Ӈарка яляваˮ мэˮӈаваць. Тюку яля’ пихиня саць тециˮ, сейми’ саць ядемби, - Елизавета Григорьева мась. Тамна ӈопой хэбидя ялямдо’ хойхана мюсертаˮ нинаˮ мадаць. Теда’ янамбовна яв’ няку мюсерць ятнаӈгуˮ. Хариˮ яханандо’ та’ ямбан варёмдо’ мэць илеӈгуˮ, та’ ямбан’ минрена манзаидо’ пэртаˮ.  Автор: Юлия Талеева’ падвы"
https://vk.com/wall-147614552_2757,"Ӈэрм’ терˮ тасалкурӈаць  Тыˮ сапоˮлана иры’ пудана яляхана Красноярск маркана ӈарка конференция ӈэвысь. Ӈэрм’ терˮ ненэцяˮ яˮ мидыхы илеˮми вадеˮмыˮ. Таняна илаӈгананаˮ тарана серо минрена ервонаˮ ӈобт’ маˮлюрӈаць. Тарця маˮлёва’ нямна Красноярский край ӈэрм’ терˮ ассоциация вадам’ хаˮавравысь. Маˮлёваханандо’ ӈэрм’ терˮ ненэцяˮ ям’ таруˮма’ нямна лахарём’ мэˮмыˮ. Артур Гаюльский, крайхананаˮ ӈэрм’ терˮ ассоциация’ серо минрена, тарця вади мэмы: - Ӈэрм’ няна иленаˮ ненэциеˮ ханева’, халям’ няˮмарпава’, ты пэрма’ иландо’ саирм’ тамна сававна тасла тара. Нянандо’ ӈобтарем’ ӈарка ервхат сава нядми ӈадимдемба сероˮӈа. Минрена серодо’ ӈобтикы янаˮ экономикан’ таром’ хаˮаврамбиˮ. Тедари’ ӈаи яхана ӈамдёдаˮ ервонаˮ нидо’ хамедамбюˮ, сабе тикы няˮамна сертабада манзаядо’ яӈгу. Ӈадьбянаˮ тарця маˮлёвам’ сертаваˮ. Конференцияхана мэвы ненэцяˮ тасламбавы серодо’ ӈопой падарт’ падвыдо’. Пуна’ сие ниць ирыхына Салехардахана ӈэванда съездхана тамна лаханакуртаˮ. Пыдо’ вадавнандо’, тикы тарана манзаям’ нерня’ минре тара.  Автор: Елена Ямкина’ падвы"
https://vk.com/wall-147614552_2755,"(Лесной диалект) Пиԓи хома дяԓя  Таԓкахана ӈайта Верхне - Пуровский совхозхана мансԓанна” каԓтан тоӈаш”, поӈкнатуӈ тыӈ’ канхана ӈайтаԓёшь мянаԓмантуӈ мэты”. Ты падиԓьчи” камна каԓитана” тадямэӈаш”. Няматаԓакунԓма дяԓя - нешаӈкна” пиԓи хома праздник’. Нешаӈи” чики дяԓямтоӈ пуӈ ченят ӈэташтутуӈ. Касама” тытуӈ дянямтампёшту”, неӈи” ӈай мятуӈ чеԓ” деты панэт’, пемат’ хайташту”. Чики дяԓяхана куптат ниня манымайтуӈ нетуӈ кошту”, няханатуӈ дёԓимяшошту”. Маня” ӈотнаӈ нешаӈкна” дилтуӈ нямна дюничаԓямаш”. Совхозхана мансԓанна” маньшту, чуки по’ выӈкна тэхэна мэна” нешаӈкна” дёԓьче вэйма ӈаймай. Нельчеэй нум’ хыԓямаӈ ӈяни диԓихина” дюпа ӈяштуш, хаԓаштуш, тайня чупей дяӈ ний хэԓ’ӈя’ кэштуш. Хив’ деԓьня ӈай ӈаԓка чешчи” пяӈаш. Таԓям’ чуки похона ӈука” тэтуӈ камай”. Чуки похона чет’дю” ӈок ты’ кан” томэш”. Няхаԓ час’ нешаӈи” тыӈ’ канхана мянаԓяш”. Ӈопумана ӈайтаԓёта” касами” поӈкты нята неԓьня Эдуард Пяк тоӈаш. Нехеты” хомана ӈайтаԓёта ӈайши Инна Пяк тонԓа”. Ӈокна ӈайтаԓёчи” поӈкты нята” неԓьня Александр Пяк тоӈаш, пыта ӈайвахай каным’ канаӈата. Ними нята” неԓьня томэ Пюԓ дяханана ӈайта районна’ Думаӈ депутат’ Сергей Айваседо. Пыта финиш’ камна тыта” тоӈа”, таԓям' ӈайвахай местаны ши’та ниш’ тонԓа”. Сергей Иванович маньшту, нешиӈ ӈоп ӈайтаԓёшь тохомахатата, куняԓина диԓипата ӈотнаӈ шан’ чики шеԓта нита дюԓан. Тыӈ’ канхана ӈайтаԓёшь няматаԓакуԓмахатоӈ нешаӈи” вяԓкуԓоԓяш”, кану” нимня хамуԓяш”, шалди” ныԓна нюмкупёԓьш нетуӈ конуԓпишь”. Касами” мянаԓтаны” неӈи” хятмайтуӈ паныдётуӈ ӈычимчимпишь”. Куԓкаԓи” матамэй” паны” тадяӈаш”. Мымай паныдю” камна нойхат’ хятмы паныдю” мэта” тадямэӈаш”. Праздникан’ томы” хомана ныптакомаӈ мэты” Таԓкахат мэна артисты” концерт’ шеԓтаӈаш”, шанат’ кынсу” мэӈаш”, таԓаӈаш”. Ӈашкиуде” ӈалка нетуӈ мянаԓтаны” ӈупчики куԓкаԓи” шанакохона” шанакуш”. Праздниктуӈ хитамахаты тыӈ канхана ӈайтаԓё ӈайвахай местам’ канамы”, шанако мянаԓьч нэхэԓмы” тотуӈ мячинсы” няамӈаш”. Нешаӈи” хомана ныптаку”, мянаԓя”. Мяктуӈ каймяхатоӈ шан’ таԓям’ ни’мэн, выӈкна мансдятоӈ ӈука. Татӈявта диԓихина манԓе тытуӈ вачуты”. Таԓям хыԓантуӈ дюмаӈ неԓьня таӈи тытуӈ шехен дямтанадят.  Лариса Айваседо патмы, шат’ миԓ” пыта таттамыта. 👍🏻"
https://vk.com/wall-147614552_2752,"Лекарˮ манзаям’ тохоламбиˮ Хэвы сиˮив яляхана тохолкова ӈокась. Ямальской районхана Яр Саляхана вы’ терˮ лекарˮ манзаям’ тохоламбиць. Харад’ хэвняна иленаˮ ненэцяˮ сяхари’ ӈарковна хаӈгула, маянд’ еремзь пирӈада. Хэвхана лекарˮ серо теневана яӈгобˮ, тамна инд’ ныклаӈгу. Тикы’ няю’ ӈокханда самляӈг юкад вата ненэця’ выӈгад тохолкованзь товыць. Сидто’ Ноябрьск маркад товыˮ лекарˮ тохоламбиць. Ямальской районхана «Первичная санитарная помощь в тундре» нюбета проектм’ минреӈгуˮ. Вэя хурнабˮ, парахэй танябˮ, сей’ едяхана, лы малябˮ, ханзерˮ хабцям’ табламба ненэцие тохоламбиць. Тарця серо хибярихина тенева тара. Ӈамгэри маяӈгана тарем’ тохолковэр нянда индадм’ яля’ няю’ лекарˮ ӈано’ това’ нерцю’ няˮамба пиртада. Манэˮмыдо’, намдавыдо’ ӈухукодрев’ сертавы ненэця’ пяным’ мэтахана хорпидонзь. Тохолкуроˮмито’ пуд’ ненэцяˮ падро няˮмаць. Тикадо’ нюртей ӈобт’ малюрˮмадо’. Тадри’ тарана пардонˮ тертаˮ лекарˮ сумка маˮламбаӈгуˮ. Тарцям’ хусувэй тохолковы ненэцянд’ митаˮ. Тиканда хавна мюнянда тохолко пособий таняӈгу. Автор: Ханена Няруй’ падвы"
https://vk.com/wall-147614552_2749,"Текст на лесном диалекте👇🏻 Тэхэна” мансԓанни” дяԓя 👍🏻🤝🏻 Няматалакунԓма дяԓяхана Самбуԓканы шанат дяхат мэна” неша” ӈомаш”. Выӈкна диԓина” мят᾿чеԓсамыӈ каԓтаны тоӈаш”. Куԓкаԓи” мэкат᾿ паныдю”, пеми” мэта”, шанат кынсу” мэта”, таԓана”, каԓьтуӈ ӈутахантуӈ шеԓтамайтуӈ ӈамыдётуӈ ӈычимчемпюта” - Самбуԓкахана диԓина” понтуӈ шеԓ ты” падиԓьчи” дяԓя праздникхантоӈ хомана ӈанатамэт. ✊🏻💪🏻🦌 Самбуԓкан чеԓы” ӈукадёмутоӈ «Пуровский» совхозхана выӈкна ты” падеԓьч, каԓиташ мансԓанна”. Кукитоӈ куптаӈ хомана мансԓамантуӈ де᾿эмня веԓвхат” патԓу” – грамоти” няамӈаш”. Чикиӈ путы ты” падиԓьчи” дяԓян томэ” мянаԓьч чепьӈаш”. Ненэй паныдю”, пеми” мэш мянаԓяш”. Няԓяӈ паӈк вяԓукуԓпишь”, кану” нимня хамуԓяш”, нэхэԓумпишь”. Шалди” ӈыԓна нюмкупёԓьч нэхэмтуӈ конуԓпишь”, кукинтуӈ куптаӈ хааммам᾿ манысаԓяш”. Дю” часхаты тыӈ канхана ӈайтаԓёшь мянаԓьч чепьӈаш”. 🎤🚁 Ӈокна ӈайтаԓётахана” пиԓи нята” неԓьня Станислав Вора тоӈаш, шит᾿четты совхоз᾿ Пуровский бригадахана мансԓана. Ӈопумана минтахаты” ӈайвахай местам᾿ Прокопий Хатанзеев канаӈата. Не” поӈкты нята” неԓьня Наталья Рочева тоӈа."
https://vk.com/wall-147614552_2748,"Нерняӈы илна’’ е’’эмня Тюку илаӈгана ӈахакуд’ нерняӈы ялэна’’ теневаван’ харвэйна’’. Тикы’ нямна учёной’’ манзара’’. Пыдо’ няна’’ ваде’’ядо’, хуняна нумда хурка ӈэӈгу, ханяна и’’ ӈока ӈэӈгу, сэрадм’ ханяна мэта’’. Пудана по’’ ӈэрм’ яханана’’ нумда ибе’’мам’ ӈобтикы’’ учёной’’ тохоламбидо’. Тандаярка’ Россияна’’ няби финской учёной’’ ӈобкана нумда несэйма’ сер’ ханзер’’ ӈэрм’ терӈэ илна’’ яӈгамам’ тохоламбавы’’. Тикыдо’ швейцарской журналхана падвыдо’. Учёной’’ тарем’ таславэдо’, нумда несэймбата ӈэрм’ терӈэ илма’’ тоенаванда хавна ӈамгэ’ мянувна сибёмда. Сырада пон’ яӈгода, та’ тына’’ ӈавар’’ ӈокамда’’, едэй вадёдана ӈамдэд’’, ӈув’’ ӈадимда’’. Тарця Норвегияхана, Финляндияхана ӈэвы. Таняна нумда яӈгамзь тэдо’ ӈокмы’’, сававна вадёнавы’’. Маня’’ яханана’’ ӈод’’ пэдари’’ поӈгана илена’’ нина’’ тыдо’ ӈани’ ӈокманзь учёной’’ тасламбидо’. Няби сер’ нумда ӈоб’’ минм’ ниб’’та мэс’’, ханяӈэхэна ядембаӈгу, няби яляна сарюмда, пуна’ тецьда ладаӈгуда, тарцяхана сыра’ тына’’ нядан’ тэворць нидо’ пират’’. Сэрдаӈэ ханда.Тына’’ ӈокворць хадодо’ тянюмда’’. Тиканда хавна учёной’’ харто’ вадидо’ мэ’’ӈа’’. Ханзер’’ ты’ хадо’’ лэтра сава’’, тикы е’’эмня ӈамгэм’ серта тара. Вадавнандо’ Ямалханана’’ тына’’ ӈокма’’, таӈок ты’’ хадодо’ вомдабидо’. Пыдо’ ма’’ним’’, ты пэртя’’ тыдо’ нивандо’ ӈокамдамбавандо’ е’’эмня нядма еся’’ ӈадимдемба тара’’. Тикана вы’ тер’’ саць нидо’ вадабаӈгу’’, хабарпаӈгудо’.  Автор: С. Окотэтто’ падвы"
https://vk.com/wall-147614552_2747,"Нядми ня’’ марпи’’ Ямалханана’’ мюсерта’’ ӈэрм’ тер’’ нина’’ невхы иринато’ ила’ саирм’ нёдавамдо’, нивамдо’ таслава’ няю’ падар’’ тараӈгу. Едэй мутры нядмяць «Госуслуги» порталхана пыхыдадо’ падыбидо’. Пуна’ харе’’ страницахандо’ справкадо’ тута. Иландо’ саирм’ таславы’’ таӈга нядми хомби’’. Округханана’’ невхы иринато’ ила’ саирм’ нёдана’’ 50 нядмам’ ня’’ марпи’’. Ӈадьбята ӈод’’ «Еты-Яля» няби Сугмутско-Пякутинской община’ терха’’ тарця тарана нядмидо’ тэвравыць. Халясавэй выӈгана иленарихат си’’ив юкад вата ненэця’’ станция’’, бензинхад мэта ихибця’’ ня’’ амвыць. Тикыдо’ районандо’ ӈарка хардахат ӈэрм’ тер’’ серо минрена ерводо’ тярпидо’. Ты’’ сапо’’ лана иры’ пудана яляхана Самбарка’ тер’’ хардан’ тэвор’’ мандо’ сер’ илаӈгана тарана’’ ӈавэдо’ ня’’ марпиць. Хор’’ , ной’’ ,тобъева’’ , тамна ӈани ӈамгэхэ’’ на ханодо’ тердейдонзь. Тикыдо’ етя таславы программавна няндо’ тамбидо’. Автор: С. Окотэтто’ падвы"
https://vk.com/wall-147614552_2745,"Манзаямдо’ минревандо’ е’’эмня Тюку илаӈгана ӈамгэ тарана сава серм’ есяси’’ ханзеркарт минре нир пират’’. Тикы’ няю’ ненэця’’ проект падыби’’. Ӈамгэм’ сертабаван’ харвавамдо’, ненэця’ ед’ хурка таром’ ха’’авравамдо’, ханя’ есьдо’ салдавамдо’ падыби’’. Маня’’ ӈэрм’ тер’’ ненэциена’’ ӈобтикы пудана мале сян по’’ тарця грант’’ еси нядмяць сава серо ӈадимдемби’’. Ӈокадо’ харе’’ илна’’ нямна ӈа’’. Хыно’’ӈа’’, тара ӈацекы тохоламби’’, мядо’ мярыби’’. Тюку по’ тарця грант’’ есян’ харвана’’ мале проектадо’ падвыдонзь. Тикыдо’ ханзер’’ тодо тэнз’’, тодо хэхэн’ пунрёда’’ сензувна илевандо’ няю’ ӈадимдебада грант’’ ӈэвы’’. Хахаяда яля’ мале проект манэ’’сартыдо’. Тюку по’ небой поход тамна ӈокавна проект падвыць, тикана ӈобкана харвабцодо’ 15 миллионӈэ харва. Сямянхат ӈока проект Салехардахад, Ноябрьскхад, тамна мале сян ӈарка маркад ӈэдаравыць. Ӈэдабтавы проектадо’ комиссияхана мэна’’ сяни’’ яӈорэй манэ’’сартыдо’. Теда’ тэравыдо’, нерня’ ха’’амвыдо’ сие ниць иры’ пудана яляхана пунумда’’. Нерня’ ха’’амвыдо’ 700 ёнар’’ есям’ нэкалць пирӈа’’. Ӈокханда тет миллион, сиднтет юр’’ вата ёнар’’ есям’ матопи’’.  Автор: Н. Окотэтто’ падвы"
https://vk.com/wall-147614552_2740,"Тохолкурӈа” Тюку илаӈгана ӈани параӈода яхана илена’’ ненэцяӈгана ханзер’’ ӈэрм’ терӈэ илевава’’ саць мэкад ӈэвы. Ӈока хибя’’ ява’’ манэ’’ ман’ харва’’ . Окрухана’’ маня’’ е’’ эмняна’’ мядо’’ манзь турӈа’’ . Ӈани параӈода яхат товы ненэцие сававна ядабтамба тенева таравы. Тарця серо’’ няю’ ӈэрм’ тер’’ ненэциена’’ тохоламби’’ . Хэвы си’’ ив яляхана ӈоб’’ тохолковам’ мэ’’ ӈаць. Ханзер’’ ӈани параӈода яхад турта’’ ненэцие мядо’’ лабтамбавам’ тохоламбиць. Хуркари тохолкуби мэ’’ ӈаць. Ханзер’’ халям’ мюлеба, евэйм’ пиремба, ӈаябад халям’ ясьпа табедамбидонзь. Тохолко сертавыдо’ ея’ мякана ӈаворъядонзь. Хусувэй тохолковы ненэця’ сертификатм’ ня’’ мась. Тикы’ хавна общинахана мэни’’ ед’ ӈамгэ’ то’’ олха нядми ӈадимдембавамдо’ ваде’’ ӈаць.  Автор: Д. Сэротэтто’ падвы"
https://vk.com/wall-147614552_2737,"Едэй мутравна падыбидо’ Тюку по’ Россияна’’ тиӈгэвна илена’’ ӈэрм’ тер’’ пыхыдадо’ ӈопой реестаран’ падыба пяйдонзь. Таня сидна’’ пад’’махадандо’ сянанди’’ яӈорэй ӈэрм’ тер’’ ӈэвава’’ тасламба ни тараӈгу’’. Тюку яля’ пират пыхыдм’ падыба халяда ӈокась. Ненэциена’’ ниць паромбю’’. Ервона’’ тарця ненадо серм’ сибемдевандо’ е’’эмня хуркари мутры нядмяць серо ӈадимдемби’’. Хэвы си’’ив яляхана ёльце сава юнм’ намдаваць. Ӈэрм’ тер’’ ненэциена’’ пыхыдадо’ тамна мер’ падыбавандо’ е’’эмня округханана’’ едэй серм’ ӈадимдець. Сие ниць иры’ нюртей яля’ пиркана Ямална’’ МФЦхана реестаран’ пыхыдадо’ падыба пирта’’. Тикадо’ Ямална’’ тиӈгы хардавна манзараӈгу. Юрий Кучерявенко округна’’ МФЦ’ ерваӈэ тарана тарем’ мась: -Ямалханана’’ тарцява’’ 14 яхана таня. Ӈаи яхартахана Сеяха, Антипаюта, Горки, Толька хардахана пыхыдадо’ пада пирта’’. Ӈэрм’ тер’’ хардан’ тэвор’’мандо’ ёльцяӈгана минхандо’ пыхыдадо’ реестран’ тэврамбаӈгу’’. Тикандо’ хавна таняна ӈани тарана серодо’ тидхалембаӈгу’’. Теда’ тамна пуда хара’’ тасламбаӈгува’’. Ӈэрм’ тер’’ серо минрена департаментана’’ ӈэвахана мэна Инна Сотруева ма’’нисяв, ненэцяӈганана’’ МФЦхана тарця серм’ минре пявадо’ ёльце сава ӈэӈгу. Тикахана хардан’ хаморта’’ ненэцяӈгана сяни яӈорэй нотариусан’ , сяни есям’ салдамба, почтавна падро ӈэдарамба ни тараӈгу’’. Сяни халяда яӈгода. Тарем’ ӈэрм’ тер’’ пыхыдадо’ реестархана’’ падыба пуня’ ни’’ ӈэӈгу’’. Ямалва’’ ӈэрм’ яхат сямянхат нерденаӈэ тарця тарана серм’ ӈадимде. МФЦ’ няби ФАДН’ ерв’’ ӈобкана манзарванди’ е’’эмня падарт’ пидтимиди’ ӈабта’’ӈаханзь. Тёняна илена’’ хаби’’ округ’ тер’’ ӈани’ тарем’ сертаван’ харвадо’ . Реестаран’ пыхыдм’ падва’ няю’ паспорт, соя’’ма’ падар’’, тарцянд яӈгоб’’ судхад тавы падар’ тараӈгу. Ӈацекы’’ тамна ю’’ тет пондо’ яӈгода’’ небянадо’ , нисянадо’ реестаран’ тэвра пиръядо’ . Тэнзамдо’ нисяюта, небяюта тэнзувна падыба тараӈгу. Тарця мутравна реестаран’ пыхыдм’ сертабаб’’ 15 минут’ хэ’’мяхад мале сит падаӈгу’’. Техэ яхандо’ тэвравадо’ , нивадо’ смс телефонан’ турӈа. Тюкоми падыбавани мальӈгана нердена мяд’ тер’’ МФЦвана пыхыдадо’ мале падвы’’. Сюгней мяд’ тер’’ ӈэвы’’. Олег - ненэй ненэця’ , пухуцяда - хабей не, няхар’’ нюди’ . Олег Прокопьевич мась: «Тарем’ пыхыдм’ реестаран’ тэврава пон’ пэртя нивы ӈа’’. Ихиня маня’’ ӈэрм’ тер’’ нина’’ тарем’ сертабавандо’ сер’ ӈа. Ненэй ненэця’’ ӈамгэ тарцяхана пон’ падаркана масэр’’мам’ волтамбидо’ . МФЦ ӈули’’ мереӈа. Хардахана илена’’ ӈод’’, ӈани’ пыхыдадо’ падыбабто’ тара». Автор: М. Ярой’ падвы"
https://vk.com/wall-147614552_2732,«Вы’ сей» терˮ хыноˮӈаˮ. Видео: М. Яр Монтаж: А. Ткачёв
https://vk.com/wall-147614552_2729,"Культурава «Вы’ сей» 🙏🏻🌹  Мань Паюте’ хардахана соˮявэдм’, таняна вадыдамзь. Школам’ ёльцеˮмяхадани’ Саля’ хардан’ Леонид Лапцуй’ нюмам’ мэˮмы толохолкулван’ тодамзь. Тикана ӈацекы падтаӈгоˮ тохоламбадаӈэ тохолкурˮӈадамзь. Иры’ хэˮмяд, сыранда хаˮмава’ нерня’ «Вы’ сейм’» нюбета группан’ тэвываць.❄🌈☀ «Вы’ Сейхана» сёˮ мэць, тараˮ сиˮми тохоламбиць. Сиднаˮ Татьяна Лар нерня’ тидхалембасеты. Сёˮ мэˮпананда, сёховада, ӈамгэда ӈэвна, яха’ ендалаха ӈэсеты, тэри’ хайна. Пыда вадавнанда нисяˮеда ярабц мэта ненэць’ ӈэвысь. Матˮ иры’ хэˮмяхад нара’ Москван’ ненэй ненэцяӈэ илмаˮ манэˮлабтаванзь, сёˮнаˮ мэˮманзь тиртя ӈанохона тэвынаць. Таняна няби ёˮ вэкад хуркариˮ тэнзˮ ӈарка ярмакан’ товы ӈокаˮ ӈэвыˮ. Тикад ӈобˮ тарем’ ханзерˮ илевамдо’, ӈавэ ӈормамдо’, ембдяродо’ манэˮлабтамбиць. Мале сян’ яӈорэй’ фестивальхаˮна маняˮ ӈани’ тараваць, хыноˮӈаваць. Таняд терсиˮ ниваˮ турцетуˮ. 🎤🎧🎹 Юкад вата поˮ ямбан’ хуркариˮ конкурсхаˮна мэваць. Тарана ӈэбˮнаˮ тарасетываˮ, сёˮ мэта ӈэбˮнаˮ хыноцетываˮ. Тарць ямбахана хуркари ёˮ сюртембасетываˮ. Хуркариˮ тэнзˮ ненэцие манэцетываˮ, ядабтасетываˮ. Саля’ хархана ӈодˮ поˮ ямбан’ хуркари хэбидя яляхана тараванзь, сёˮ мэˮманзь сиднаˮ ханзетыˮ. Ненадовна ты пэртиˮ сянакова’ яляхана хыноцетываˮ. По’ ваераˮмахад харˮнаˮ тадэй концертм’ сертасетываˮ, манэˮлабтасетываˮ. 🥁🎻 Тев’ тенакав «Вы’ сейхана» тамна сё мэˮӈадм’, ханяӈэхэна тарадм’. Ӈамгэда ӈэвна, «Вы’ сейхана» илни’ пелярахам’ ненэй сёˮ ед’ хаˮаврадм’. Тикана мэнаˮ ниниˮ ня’ поёнаˮ саваˮ, ӈобˮ мяд’ тердарев’ иленаˮ тоˮолхаваˮ. Тандая’ туртаˮ ӈацекэрка ниниˮ сё мэць, тара тохоламбасетыдм’. Ханяӈэрˮ вадамда сававна теневаван’ харваӈгу, ненэй вадавна ӈобˮ тарем’ тохоламбасетын’. Ти’, тарем’ «Вы’ сей» терӈэ ненэй сёваˮ хайнабтамбиваˮ.  Автор: Руслан Салиндер’ падвы 🖊🗞📩"
https://vk.com/wall-147614552_2726,"Ея’ мяд’ капитал - тарана ӈамгэ 🛫🚁🚡🚕🚑🚔🏋‍♀🏆 Хусувэй по’ округнаˮ Ӈэвахы ерв янда’ теран’ вадам’ мэцеты. Ханзерˮ тад нерня’ илеӈгуваˮ, ӈамгэ’ тоˮолха сава серо минреӈгу, тидпойˮ вадецетыда. Теда’ губернаторваˮ,Дмитрий Артюхов, ӈани’ лаханась. Мале ӈахакуд янаˮ терˮ ӈатенаць. Мэˮманда вадахаˮтата ненэсяриˮ илмаˮ пере. Сававна инзелеваць. Хусувэй хибяри илаӈгананда таранамда намдуванзь енась. Хэтвэхэˮтата сямян’ таранида тарцяць.👍🏻👇🏻 Тарана вади маняˮ ӈэрм’ терӈэ няˮамнанаˮ хэтась. Тикы вадита нерняӈы ялядо’ таня. Маˮнисяв, хабця’ миˮма’ мальӈгана ӈэрм’ терхаˮ ёнаркад вата мяд’ тер’ сидя пирувна нядми есяˮ салдавыˮ. Хэвадо’ сава тынаˮ ӈамза ӈобтикы мирця ӈокмысь. Дмитрий Андреевич’ вадавна, тарем’ ӈамзам’ мирелеˮмахадандо’ ты пэртяˮ хуняӈы яляндо’ тидпой’ сыртаˮ. Округханаˮ хабарпада тэндо’ ӈамза ӈокамда. Ненэйвана тарана юн тюку: Дмитрий Андреевич маˮнисяв, ӈока нюсавэйˮ мяд’ терхаˮ сава серо ӈадимдембаванаˮ ёльцянгана ӈэрм’ терˮ тикахаˮ ниˮ ереберˮ. Тикы’ поӈгана ӈэрм’ терˮ ӈацекыˮ еˮэмня ӈамгэхэрт яӈгосеты. Пыдо’ ӈадимдембада нядмахаˮ ниˮ хаморцетуˮ. Вы’ терˮ нердена нюдё’ сояˮмахад небянато’ , нисянато’ мякана илесетыˮ. Ӈацекыто’ ӈоквоˮмахад пыдо’ ӈодˮ ӈани’ лаха илеван’ харваˮ. Тикы’ еˮэмня няхаромдэй нюдё’ хомбада мяд’ терхаˮ «ея’ мяд’ капитал» нюбетам’ ӈадимдеӈгуваˮ. Тикахана ӈуˮ, еяˮ, тарецейˮ, хорˮ таняӈгуˮ. Тикандо’ хавна тамна сидя хансавэй ӈэбта сероˮӈа. Есяхана тикадо’ миллион’ пеляӈэ мирця харва. Мале тюку поход няхаромдэй ӈацекэсавэйӈэ хэвыˮ мяд’ терˮ тарця нядми няˮма пиртаˮ."
https://vk.com/wall-147614552_2725,"Мюсерта музей Шурышкарской районхана мале танякуна мюсерта выставкадо’ манзаралъяць. Тикамдо’ районандо’ тиӈгы хардаˮмна ӈэдалёлтамбидо’. Выставкадо’ помнандо’ тярмысь. Сайнорма поˮ, хареˮ яханандоˮ ханзерˮ илевамдо’, Иванм’ нюбета сайнормы няндо’ илам’ торомдамбиць. Тикахандо’ музейхана манзаранаˮ ӈулиˮ тяхасовна ӈанэкуць. Яндо’ терхана сямянхат саваӈэ Иван’ нямна ӈэдам’ таславыˮ. Нямдо’ ӈавнанда фашист’ саюхана сайнорманзь ханавэдо’. Иван Конев техэ яхананда ядаравы. Сэвсяламы. Тарем’ мяканда тэвˮмахаданда сяхарт тэри’ ӈопой яхана нивы ӈамдюˮ. Сайнорма’ нямна ӈэвы выставкыдо’ ненадо яляхана манэˮлабтамбаванзь пэръядонзь, теда’ хабця’ миˮма еˮэмня тарем’ ни еревˮ. Хусувэй хибяри сянри понда ӈэбˮ, нянанда мэкад ӈавэ манэˮмысь. Горка харад’ терˮ ӈобтикы иландо’ нямна выставкадо’ танявысь. Яханандо’ ӈока хибяˮ саюˮ мардава ялям’ хахаялтемба манзаравыˮ. «Живун» парк’ терˮ нельнямито’ нямна выстакам’ сертавыць. Мирць’ мэта ӈанэдяродо’ манэˮлабтамбиць. Хусувэй хибяри выставкам’ манэˮманда няю’ есям’ нись салдамбюˮ. Тикандо’ хавна хардандо’ терхат музейто’ тердамад, невхы ӈамгэридамдо’ маˮламбиць. Тарця ӈавэри тэврамбада няхато’ ӈуда’ терˮ мипиць."
https://vk.com/wall-147614552_2722,"Наука’ нямна ямда тохоламби Хэвы сиˮив яляхана ӈобˮ ненэй ненэця’ нянаˮ нямна ёльце сава юнм’ намдаваць. Тарця серт’ хэлиˮ хибяˮ ниˮ хаморˮ, маняˮ пирибтяваˮ ябда. Теда’ Тюмень маркана тохолкода Анастасия Салиндер «Плавучий арктический университет – 2021» нюбета экспедицияхана мэӈгу. Пыда харта Тазовской районхы Ӈэдя хардахад ӈа. Научной ӈанодо’ Земля Франца-Иосифа няби Едэй явна ханда. Таня хэлиˮ хибям’ ниˮ ханлаˮ. Анастасия Салиндерм’ М. В. Ломоносов нювм’ мэта Северный (Арктический) федеральный университетхад хаˮмэдонзь. Тикы няваˮ мале сидя по арктика’ нямна манзарана научной сообществахана мэ. Пыда Ӈэдя’ няна ханзерˮ вэнзерˮ яёло яханаˮ хаˮмормам’ тохоламби. Анастасия’ вадавна, тарем’ тарця серо тохоламбадиˮ поӈгана ӈэдалёрˮмада нерняӈы манзаяхананда ӈулиˮ ӈарка таром’ хаˮавраӈгу. Научной серкана сидтя тидхалебада нядавы. Ӈарка нядмам’ Ямалнаˮ Правительства ӈадимдевы. Тикы экспедициядо’ «Плавучий арктический университет – 2021» нюбета маӈгтыˮ иры’ нюртей яля пэӈгу. Сидя юˮ яля’ ямбанˮ ӈэдалёртаˮ. Тикамдо’ Россияхананаˮ наука няби едэй мутрыˮ технологий по’ ед’ минредо’. Автор: Н. Салиндер’ падвы"
https://vk.com/wall-147614552_2721,"Пяк вада харавна пады (Лесной диалект) 👍🏻👇🏻 Пюԓ дяхана ты” падиԓьчи” дяԓям᾿ мэӈаш”. Выӈкна диԓина” нешаӈи” ӈыди нымтакома дяԓям᾿ ништу мэс”, таԓям᾿ нянатоӈ няматаԓакунԓма дяԓя пиԓи хома праздник. Куптат ниня манымайтуӈ нетуӈ кошту”, пюнԓмахататоӈ куптаӈ камнатуӈ мэмы” тохоԓкота” нитуӈ нянатуӈ дятэԓьчту”. 👍🏻🙏🏻 Пиԓи неԓьня Каԓпюԓ няна диԓина” няматаԓакунԓма дяԓян ӈомаш”. Чики дяԓяхана каԓтан ӈука” неша” ӈомаш”. Выӈкат томы” нешади” камна наӈича каԓтыхит” мэна” тадямэӈаш”. Каԓпюԓ чеԓ” поздравийманта мэты Пюԓ дяна ӈаԓка тэта туԓяш, пыта нешаӈки куԓкаԓи” хома” вачи” мэӈаш. Выӈкат томы” нешади”, каԓтанта чеԓ” Каԓпюԓ веԓв Мария Климова поздравийдяташ. Пыта ӈупчики шанат” хома ватахана” няхата” мунуӈаш. Мянаԓьч дюԓнуӈ няӈат манԓе чепьӈаш”, няхаԓ дю” ӈок тыӈ кан” ӈайтаԓё мянаԓяш”. Няматаԓакуԓьш матапёмытуӈ шехеԓайтуӈ кун᾿ нуп километрахат᾿ ӈукаш. Тыӈ канхана няматаԓакуԓта хомана ӈайтаԓёмам᾿ чедимяманта камна, шоньшата нэхэты, нюӈк ӈайты. Ӈаԓкамана минта” тэхэна”, шат᾿ камуԓта” хыԓаӈ поԓю” хӭм” тамтампютаны”, мянаԓьч ӈайтаԓёма неньшаԓ ниӈа. Шанат час᾿ тыӈ канхана” няматаԓакуԓяш”. Касами” поӈкна ӈайвахай каным᾿ Дмитрий Агичев канаӈата, пыта тыта” хомана кадя”. Ни” поӈкна пиԓи нята” неԓьня Лина Агичева финишан тоӈа. Ӈокна ӈайтаԓёчи” поӈкна нята” неԓьня Алексей Киприн тоӈа. Ӈаԓка᾿ нешаӈкты” ӈайвахай каным᾿ Учаваку Пяк канаӈата. 🤝🏻👇🏻 Ӈайтаԓёмантуӈ камна мянаԓта” вяԓкуԓоԓяш”, шалди” ӈыԓна нюмкупёԓьш нетуӈ конуԓпишь”. Ненэй паным᾿ мэш, - мымай” пемахана, мюйхана мянаԓма неньшаԓ ниӈа. Чикехана ӈотнаӈ манԓе выӈкна диԓе”, ше᾿эмна ӈайвачи” падеԓьч тохомы” нешаӈи” хомана мянаԓяш”. Вяԓкуԓоԓьч ӈайвахай местам Евгений Пяк канаӈаш”. Шалди” ныԓна нюмкупёԓьч мянаԓьчи” поӈкна няхатата пиԓи нэхэта ӈайши Степан Пяк тонԓа”. Касами” мянаԓтаны” неӈи” хӭтмайтуӈ паныдётуӈ ӈычимчимпишь”. Куԓкаԓи” мэкатамна, матамэхэна” пытыԓмы” паны” тадяӈаш”. Нешади” хыниԓмаӈ, дюньшиԓемаӈ мэты” «Снежный» нимича дом культурахана мансԓанна” концерт᾿ ӈычимчеӈаш” - кынсу” мэӈаш”, таԓаӈаш”. Ӈашкиуди” шанакомаӈ мэты шанат᾿ конкурсу” шеԓтаӈаш”. Таԓям᾿ поӈкнатуӈ мянаԓьчи” хомана майпишь”. Праздниктуӈ хитамахаты, тыӈ канхана ӈайтаԓё ӈайвахай местам᾿ канамы”, шанако мянаԓьч нэхэԓмы”, паныдётуӈ ӈычимчемпюмы”, тотуӈ мячисы” няамӈаш”. 👏🏻🤲🏻💪🏻🙏🏻 Лариса Айваседо патмы, шат᾿ миԓ Лариса Айваседо таттамыта. 🖊🖊🖊"
https://vk.com/wall-147614552_2718,"Илмаˮ няднаˮ пере Ненэця’ нерняӈы иламда харта тэрабида. Маняˮ ненэй ненэцяӈэ, выӈгана вадёвэӈэ ӈаниˮ няханаˮ маˮнэць, сидя сехэрэваˮ. Мале ӈацекы’ ӈэдахана сехэрэнаˮ сидя таркан’ нулцетываˮ. Ӈанинаˮ ӈыхы сэвто’ сылаˮмахад маниена иламдо’ тэрасетыˮ - вынд’ хэсетыˮ. Нябинаˮ ехэрана илам’ тохоламбаван’ харванаˮ - тохолкованзь пясетыдо’.Ӈамгэри илам’ тэрабанаˮ ӈодˮ, ӈока хибяваˮ юнета ненэцяӈэ хэсетыˮ. Ӈацекы тохоламбиˮ, ханеˮ, нидо’ лекарабтамбиˮ, сава ты пэртяӈэ ханӈаˮ. Ханярина илебˮ – тэри мэва ил’ яӈгу. Пилиˮ нерня’ ӈэсь тара, – тарця вади илаӈгы ненэцяӈгад намдынась. Пыда Тасу’ яв’ няна Танам’ выӈгана иле. Мале харта мяд’ терсавэй. Марюй тэнзм’ мэˮӈа. Николай Ивановичм’ хананда хэвхана ядабтадамзь. Лахарёми тарцясь. - Небяхаюни’, нисяхани’ нядˮманди’ яӈго сиˮив классани’ пуд сиˮми выӈгана хаеˮӈаханзь. Ихиваханани тохолко хэван’ харвадамзь. Несэй илам’ манэˮтадамзь. Тарем’ ни еревˮ. Тадӈоˮ мань ӈарка нюдм’, ӈэвкоданди’ сиˮми хаевэхэ’ ӈэӈгуху’. Ненэй ненэцяӈэ небя’, нися’ вадам’ мада ниваˮ пирасˮ, ӈадьбяни выӈгана хаёвэдм’ ӈэӈгудм’. Хой’ ила тохолаˮмахад ӈулиˮ сава. Нюртей’ тамна ӈацекы ӈэвани мальӈгана сыра’ выдараӈгасетыдм’. Тецьдаˮ сиˮми таӈыламдамбсеты. Тамальӈгана няˮани’ ӈэˮ ний манзаярим’ сертаба табедамбасетыхы’. Сирнаӈгун’, малкодан’, поӈгартан’. Ям’ мянувнани тохолаˮмавахадани’ харˮниˮ ӈэдалёрць пэйваць. Ханяӈэхэна ханядм’ ёхоборˮ. Пуна’ ӈудантанаӈэ таралъяваць. Нисятейми танырцеты. - Мирць теневан’? - Нидициеˮ пирувна пирӈав. Илни’ ямбан’ мале сян ханм’ мидамзь. Харˮни мяд’ терсавэйдамнё, тайку нёховабˮни ӈаˮ, ниниˮ маядаӈгунанё. Харˮнаˮ нерняы нибˮнаˮ ӈаˮ, еˮэйдана хибяхарт нида сертаӈгуˮ. - Манзетынё Ензя’ тер’ ня’ ӈоб’ хэвсахана мюсерӈадаˮ? - Маньзявана та’ нинаˮ хумбюˮ. Маханяна мюсерта нинаˮ ӈобт’ тэворӈаˮ. Нито’ мякˮ ядэрӈаˮ. Маняˮ хардахато’, мядоˮманандо’ ӈэдалёрцетываˮ. - Ензя’ терˮ няˮ нидаˮ торомдэйдаˮ? - Теневынаˮ. Ӈока хибяˮ таняд перенясˮ. Ӈанинаˮ соёˮмидо’ таняˮ. Маняˮ ӈобтикы, ӈавнанда хадаваˮ таняд ӈась. Сыраваˮ Ензя’ няна мэтава. Хаерта сэв’ тюкуна хэˮмяхад пырдари’ яхана мюсе пяӈгуваˮ. Тамна ханзерˮ илнаˮ миˮмавм’ ӈанина вадетаваˮ. - Газетам’ толабадаˮ няхат ӈамгэм’ хэтван’ харвасан’? - Ямал’ терˮ ненэй ненэцяˮ сенз ӈэяˮ! Ненэйвана ты пэртяˮ – тыдо’ лэтраяˮ.  Автор: Марина Яр’ падвы"
https://vk.com/wall-147614552_2716,"Халяда ёльцейдˮ Тасу’ яв’ няна халяданаˮ ненэцяˮ сыв’ сер’ тянёвна пайхам’, пырим’ ватавыˮ. Таняна сыв’ ватаӈговамдо’ тадри’ ёльцеӈгудо’. Тюку по’ пыдо’ лимбя’ ирыхыд яланда юˮ тонн халям’ ӈыдавыˮ. Небо’ тев’ ёльцяӈгана юрˮ тонн халям’ ватавыць. «Тазагрорыбпром» предприятий’ ӈэвахана мэна Сергей Саньков’ вадамда мэˮӈась. Тянёвна ватаӈговамдо’ няхарˮ вэва сер’ няю’ тасламбида. Нюрте – саць тецись. Тарцяхат халяˮ мэлваˮ ёдо’ тадабидо’. Тадӈоˮ тарця тецьдахана ид’ ӈыл’ ёрян’ саˮӈаˮ. Тадтикахад предприятияхана есяндо’ тянё ӈэва’ еˮэмня ненэциедо’ бензинм’ тянёвна няˮмарпавыˮ. Ӈадьбята сыра’ ватаӈгодито’ поӈга’ терˮ Сэхэряв’, Ӈоя’ няд’ сыв’ мэлваханато’ нивыдо’ ямданаламбюˮ. Тасу’ яв’, Антипаюта’ нярина ненэциедо’ ватаӈговыць. Теда’ сыра’ ватавыˮ халэдо’ таӈоцяӈгатато’ Хальмерˮ Седен’ тэврамбиˮ. Пуна’ ненэциедо’ ныланаванзь пяӈгудо’. Тыˮ ниць ирыхына таӈы халядавахандо’ хамекулаӈгудˮ. Ӈанудо’ тарабата сулурпаӈгуˮ, поӈгадо’ сэдорпаӈгуˮ. Ӈодь салабанда хэˮмяхад таминдо’ халяда пэӈгудˮ. Небо’ таняна маӈгтыˮ ирыхына нердена поӈгадо’ ит’ моёˮмыдонзь. Таминдо’ нердена халэдо’ тарем’ нэкалмыдо’. Теда’ Тасу’ явхана таӈы, сельбя’ няӈы ёловахандо’ ӈатенаˮ. Таёльцяӈгана поӈгадо’ сававна панцетыˮ. Та’ 60 ненэцяˮ нянандо’ ватаӈгодаˮ. Тикыд сиднтет таӈоцяˮмна манзараӈгуˮ. Планаханандо’ тюку по’ «Тазагрорыбпром» предприятий’ терˮ 1500 тонн халям’ ватабато’ тара. Тикахат яланда юˮ тоннрим’ нэкалмыˮ. Пайхаˮ, палкурˮ, нёяˮ, пыриˮ тамна яёлˮ халяˮ паддо’ терӈаˮ. Ханесэйто’ пелям’ мале ӈокамдо’ Тюменской область’ няю’ мирдамыдонзь. Март’ ирыхыд, сие ниць иры’ нерняӈы ялэˮ пират тамна ватаӈго пиртадо’. Тарем’ хане падродо’ таняˮ. Тикы яляхато’ ӈани’ енаˮ, масиˮ таросяда халэ ватаӈгуˮ. Ваднандо’ планаханандо’ ӈани’ саӈгомдо’ таняӈгуˮ. Небо’ предприятийхандо’ тарана «Полярная Звезда» ханибцеӈгосавэй ту’ ӈаном’ тэмдаць. Тикадо’ сидя юрˮ тонн халям’ терӈа. Та’ Таз’ яха’ няна Надо- Марра, Новенькие таӈоця’ няна ватабада халэдо’ тердемба мэˮӈадонзь.   Автор: Н. Салиндер’ падвы"
https://vk.com/wall-147614552_2715,"Нерняӈы илнаˮ еˮэмня Тюку илаӈгана ӈахакуд’ нерняӈы ялэнаˮ теневаван’ харвэйнаˮ. Тикы’ нямна учёнойˮ манзараˮ. Пыдо’ нянаˮ вадеˮядо’, хуняна нумда хурка ӈэӈгу, ханяна иˮ ӈока ӈэӈгу, сэрадм’ ханяна мэтаˮ. Пудана поˮ ӈэрм’ яхананаˮ нумда ибеˮмам’ ӈобтикыˮ учёнойˮ тохоламбидо’. Тандаярка’ Россиянаˮ няби финской учёнойˮ ӈобкана нумда несэйма’ сер’ ханзерˮ ӈэрм’ терӈэ илнаˮ яӈгамам’ тохоламбавыˮ. Тикыдо’ швейцарской журналхана падвыдо’. Учёнойˮ тарем’ таславэдо’, нумда несэймбата ӈэрм’ терӈэ илмаˮ тоенаванда хавна ӈамгэ’ мянувна сибёмда. Сырада пон’ яӈгода, та’ тынаˮ ӈаварˮ ӈокамдаˮ, едэй вадёдана ӈамдэдˮ, ӈувˮ ӈадимдаˮ. Тарця Норвегияхана, Финляндияхана ӈэвы. Таняна нумда яӈгамзь тэдо’ ӈокмыˮ, сававна вадёнавыˮ. Маняˮ яхананаˮ ӈодˮ пэдариˮ поӈгана иленаˮ нинаˮ тыдо’ ӈани’ ӈокманзь учёнойˮ тасламбидо’. Няби сер’ нумда ӈобˮ минм’ нибˮта мэсˮ, ханяӈэхэна ядембаӈгу, няби яляна сарюмда, пуна’ тецьда ладаӈгуда, тарцяхана сыра’ тынаˮ нядан’ тэворць нидо’ пиратˮ. Сэрдаӈэ ханда.Тынаˮ ӈокворць хадодо’ тянюмдаˮ. Тиканда хавна учёнойˮ харто’ вадидо’ мэˮӈаˮ. Ханзерˮ ты’ хадоˮ лэтра саваˮ, тикы еˮэмня ӈамгэм’ серта тара. Вадавнандо’ Ямалхананаˮ тынаˮ ӈокмаˮ, таӈок тыˮ хадо’ вомдабидо’. Пыдо’ маˮнимˮ, ты пэртяˮ тыдо’ нивандо’ ӈокамдамбавандо’ еˮэмня нядма есяˮ ӈадимдемба тараˮ. Тикана вы’ терˮ саць нидо’ вадабаӈгуˮ, хабарпаӈгудо’.  Автор: С. Окотэтто’ падвы"
https://vk.com/wall-147614552_2710,"Пардонандо’ пелям’ няˮмарпиˮ Мале танякуна Россияхананаˮ хэбидя хабцям’ таблава’ еˮэмня вакцинам’ ӈабтамба пяць. Нюртеˮэ илаӈгананаˮ тарана манзаям’ минрени яӈгабиць. Тикы’ няю’ есям’ салдамба ни тараˮ. Теда’ выӈгана иленаˮ ӈэрм’ терˮ ненэцяӈгˮ ӈани’ вакцинам’ ӈабтамба пяць. Тыˮ сапоˮлана иры’ нердена яля’ пиркана Надым сехэры’ хэвхана сывдана ты пэртиˮ ӈэсыхыˮна мэни пардонтамбиць. Ӈокадо’ Ямальской район’ терˮ. Тамальӈгана юркад вата ты пэртян’ «Спутник V» вакцинам’ ӈабтаць. Харта ӈодˮ вакцинадо’ сидя ян’ тярмы. Нерденанда пелям’ ӈабтаˮмахадандо’, нябимда 21 яля’ хэˮмяхад ӈабтамбидо’. Тикад тянё яля’ ӈэбта вэва, ӈокамбой ӈэбта сер ни ӈаˮ. Нябимда нибˮ ӈабта вакцинада ныхыда яӈгода. Хахаяда яля’ Надым сехэры’ хэвхана няби вакцинандо’ пелям’ ненэцяӈгˮ ӈабтамбиць. Тэхэна мэнаˮ мерета «Ямаха» ханханандо’ пэдариˮ поӈгат таславы яляхана вэрналыдаць. Сехеры сер’ лекарˮ тет яхана яӈгаць. Тикыто’ ядхана мядо мярвыць. Автор: Н. Салиндер’ падвы"
https://vk.com/wall-147614552_2707,"Форумам’ мэтаваˮ Ямалхананаˮ, Салехардахана ёльце ӈарка серˮ ӈэӈгу. Сие ниць иры’ 4-8 яля’ пиркана Россиянаˮ тиӈгы тодо яхана иленаˮ ӈэрм’ терˮ ӈобт’ маˮлёдаˮ. Форумам’ мэтаˮ. Округхананаˮ мале ӈахакуна хамекулыдаць. Мале нябимдей форумдо’ ӈэӈгу. Сидя юˮ самляӈг юрˮ делегатм’ ӈатеˮ. Ханяӈыˮ форумхана мэван’ харванаˮ интернетвана нидо’ маниеӈгуˮ. Тарем’ едэй миндя хабцян’ тосаˮ. Форумхананаˮ ӈэрм’ терхат паӈгдёдаˮ ӈармыˮ, илебей ненэцяˮ, общественной организацияˮ ӈэвахана мэнаˮ, учёнойˮ ӈобкана тасалкодаˮ. Ханзерˮ ӈэрм’ яханандо’ илевамдо’, ӈамгэ’ тоˮолха сава серо ӈадимдембавамдо’ вадетаˮ. Тикы’ хавна лаха’ ты пэрма’ нямна ӈобт’ маˮлюртаˮ. Тарем’ тасалковандо’ ёльцяӈгана ханзерˮ ӈамдёвамдо’ ӈани’ тасламбидо’. Няхатато’ хэвнякуна мэӈгуˮ.Тикы тасалкобидо’ тодо яхана мэтыдо’. Нердена форумамдо’ 2017 похона ӈобтикы Салехардахана мэˮӈадонзь. Тамальӈгана матˮ юрˮ ненэцяˮ мэсь. Делегатˮ Россиянаˮ тиӈгы ӈэрм’ яхат турӈаць. Харта’ ӈодˮ пудана мале сян по’ сер’ тодо яхана иленаˮ ӈэрм’ терˮ съездамдо’ Салехардахана мэцетыдо’. Тюку по’ тыˮ сапоˮлана ирыхына ӈэвандась. Теда’ сие ниць ирыхына я’ тяхамбавы нинаˮ ядабтаӈгунаˮ.  Автор: В. Няч’ падвы"
https://vk.com/wall-147614552_2695,Иӈудотаˮ вадиˮ хараˮ  Тэри пунасяда Вади хэтыба Нён посарцетуˮ. Енарцяда вада Пуна ӈадимда- Няби сакадирта Саӈговотриӈа. *** Хусувэй ил’ Харта маянзавэ. Маянзяда ил’ Харта яӈгориӈа. Маянзавэ ил’ Ненэця’ нюм’ Тидхалембида  Леонид Лапцуй падвы Сидянг Х.Яунгад тадтавы
https://vk.com/wall-147614552_2694,"НЯРЪЯНА МАРКАД ПАДНА🗞🖋📩 Заголовок: Ӈэрм’ яндерˮ илаӈгы ӈацекыˮ маˮлёва Ваеравы по’ ӈарка пэвдей ирий’ еркы яля’ пиркана «Российский Северм’» нюбета форум ваерась.Таняна Россиянаˮ тодо яхана илена ӈэрм’ тер ӈацекыˮ маˮлыць. VI Всероссийской форумхана маняˮ яхаданаˮ Тамара Выучейской мэсь. Пыда таняна социальной грантм’ няˮамась. «Выӈгы сёˮ» проектанда няю’30 ёнарˮ есям’ недвомысь. 👬🤝🏻🙏🏻 - Мань ихинани’ нерня’ тарпаван’ харвадамзь, ив’ ядэрцеты, тарем’ ӈод’’ сиˮми хэтвандо’ мальӈгана нидамзь пунрюˮ, - Няръяна март’ тэвась лаханавамда Тамара тарця вадахана пядась. – Сяӈок пыдами’ тенев, пили’’ хыноˮцетыдм’. Харвась музыкальной школахана тоходанадамзь. Тамальӈгана Нельмин’ Салян’ хадахан’ ӈэдалёрцетыдм’, таняна культура’ хардахана сё мэцетыдм’. Школам’ ёльцеˮмахадани’ Санкт-Петербургхана тамна нерня’ тоходанадамзь. Манзаядни’ «Эстрадно-джазовое пение» пэрӈадамзь. Округханана’’ илеван’, манзараван’ харвадм’💤🗣 «Российский Север» фестиваль Москва’ хэвхана ӈарка маркана ваерась. Таня’ ӈацембой 29 тэнз хибяриˮ Россияна’’ 28 яхад маˮлюрӈаць. Пыдо’ теневанаˮ политикˮ ня’ лаханакурӈаць. Ӈэрм’ тэнз’ ненэцяˮ еˮэмня законоˮ нямна ӈамгэ несэй танявам’ тасламбиць. Манзаяхато’ тоходанаць, тикахад тэвравыˮ проектадо’ вадеˮӈаць. - Тамара нердена яӈорэй тамбир’ ӈарка мероприятиян’ тэворӈась, таняна манзаравамда сававна пирдаледась, - проектандо’ манзаям’ тасламбада нядо’ Вероника Талеева тарця вади хэтась. – Ненэцяˮ сёˮ нянанда мэкадˮ, ивнанда ӈаˮ. Пыда сян’ поˮ ямбан’ округхананаˮ минрена ненэциеˮ сёˮ конкурсхана хыноˮӈась, «Сава сёхона» сём’ мэˮӈась. Теда’ харта мале «Ханийко» ӈацекы хыноць тохоламби. 🎤🎀 Тамара Выучейской’ вадавна, «Выӈгы сёˮ» проектувна музыкантˮ, ненэця’ вадам’ мэтаˮ хибяриˮ ня’ сиˮив композициям’ сертаӈгуˮ. Таняна хой’ мунˮ соӈгуˮ, ненэциеˮ инструментˮ муно падаӈгуˮ. Вероника Талеева «Ханийко» коллектив’ ӈацекыˮ, этнокультурной центр’ ненэциеˮ ня’ тарця композицияˮманаˮ манзаям’ манэˮлабтаӈгуˮ. Тикы’ хавна ӈацембой артистанаˮ ненэця’ вадавна сценкам’ хамадаӈгуˮ, хой’ терˮ илам’ манэˮлабтаӈгуˮ. «Российской Север» форумхана округнаˮ этнокультурной центрхана манзарана, «Мядекоця» община’ терˮ хасава Сергей Тайбарей «Упряжка Победы» проектм’ нямна лаханась. - Пудана яляхана концертм’ манэˮӈаваць. Яндахат товыˮ хибяриˮ харто’ иламдо’ вадеˮӈаць. Тараниˮ хавна юкагирˮ невхы сём’ намдаваць, мансиˮ харто’ вадавнандо’ рэпм’ мэˮӈаць. Тарця маˮлёваˮ нянанаˮ саць саваˮ. Хуркари тэнзˮ ненэцяˮ нидо’ манэць, нито’ илам’ торомдамбиˮ, поюдо’ мэйрабтамбиˮ, нидо’ нядабась тоходанаˮ, харто’ яханандо’ сертабада манзаидо’ няхато’ вадеˮядо’. Хибяриˮ няхатато’ яӈгаˮ, вадаваˮ, культураваˮ яӈга. Ӈэрм’ яваˮ ӈопой – сиднаˮ ӈобня’ тэврамби, - тарем’ Сергей тасламбида.  Автор: Юлия Талеева’ падвы 📫📥✉🖋"
https://vk.com/wall-147614552_2693,"ДУДИНКАХАД ПАДНА📞✍🏻📪 Яра ирыхына Дудинкан’ ӈарка учёный ненэць’ Андрей Головнев турӈась. Тикы нюм’ ӈэрм ненэциеˮ поӈгана пилиˮ со, пыда ӈока поˮ я’ тиӈгывна ӈэдалёрӈа. Ӈэрм’ терˮ илам’ сававна теневада. Вадавнанда ненэй ненэцяˮ сава нида. Теда’ Кунсткамера нюбета музей’ ерваӈэ тара. 🤝🏻👬 Дудинкан’ тованда мальӈгана Андрей Головнев «Майˮ ма» нюбета клубан’ мядоˮ манзь тюӈгась.Таняна ненэй ненэцяˮ ӈобт’ маˮ люрӈаць. Ӈаябарˮ мандо’, чаёˮ мандо’ сер’, лахарёмдо’ янамбовна мэˮ ӈаць. Мядондаваˮ вадеˮ мэда ӈокась. Ханзерˮ пыда Ямал’ няюна ӈавнанда ӈэдалёрмы, ханзерˮ ненэй ненэциеˮ ила’ саирм’ тохолавэда. Пыда ӈобтарем’ кино сертабада ненэць’, тикамда ӈани’ вадеˮ ӈадась. Ненэй ненэциеˮ нямна сертавы кинода яхананаˮ ӈодˮ манэˮ сарцетынаˮ . Лахарёваˮ помнанаˮ саць сававна миӈась. Янаˮ терˮ выӈгана нинаˮ ханзерˮ илевам’ янамбовна вэролаць. Ты пэртинаˮ манзая пудана мале сян поˮ ӈамгэхэна яӈгамам’ хэтаць. 🌦🌧 Учёный Андрей Головнёв этнологической’ экспертиза’ еˮ эмня Таймыран’ турӈась. Тикы нерцюна Норильск’ няна мэсь, ервоˮ ня’, небой’, нара’ няна ӈэвы вэва серм’ тасламбавыць. Таняна керосин’ я’ ни’ хамдомась. Тикым’ тамна тасламбидо’. Вадавнанда пыда ненэциеˮ вадеˮ мыˮ тамна тюˮ у’, ӈарка ервхаˮ вадетыда. Тикы’ хавна Андрей Головнёв музейхана «Кочевники тундры» нюбета лекциям’ толабись. Лекциян’ инзелеванзь ӈока ненэцяˮ товыць.  Автор: Елена Ямкина’ падвы 📤📪🖋"
https://vk.com/wall-147614552_2692,Иӈудотаˮ вадиˮ хараˮ  Нув’ тецьдако Лэсё ненэцям’ Харта хориӈгуда. Харбё ненэцям’ Хэрабтариӈгуда. Харбё ненэцял Нув’ тецьдаком’ Хумна нида пюртˮ.  *** Хуна сяхаринда Маяӈо ховы И’ ӈуˮлихина Ни маӈгутаӈгуˮ. Сэхэ’ ёльцяӈгана Моˮнатанаханда Тарˮтамда хоӈгу.  Леонид Лапцуй падвы Падтавы- Эдуард Яндо сертавы
https://vk.com/wall-147614552_2691,"Иӈудотаˮ вадиˮ хараˮ  Харт мэбеˮмамд, Теневабцоемд Нёр ӈадимдембюˮ Няданд мэбета, Тамна теневана Танявы ӈэӈгу.  *** Пунэнд яӈго Нён сацетуˮ. Я’ письӈэ Харт пыхыдамд Пыдар сертабин. Леонид Лапцуй падвы  Эдуард Яндо падтавы"
https://vk.com/wall-147614552_2690,"НЯРЪЯНА МАРКАД’ ПАДНАˮ🖊✍🏻📸 Сава вади намдавыˮ  Округнаˮ губернатор Юрий Бездудный видеоконференцсвязьм’ мэць хойхана манзаранахаˮ ихид’ ӈэда вадида мэˮӈась. Яхананаˮ тыбэртяˮ нинаˮ наградыˮ няˮмаць. 👇🏻🤝🏻 Анастасия Семяшкина «Россиянаˮ сельской хозяйства’ Заслуженный работник» ӈарка наградам’ няˮмась. Тикы не ӈока поˮ ямбан’ Ненэциеˮ агропромышленной компанияхана мядм’ пэртяӈэ манзарась. Вэсакода Митрофан Фёдорович илеванда ямбан’ тыбэртя, бригадирӈэ тарась. Пыди’ тет юˮ самляӈгхад вата поˮ ямбан’ хойхана мюсерˮӈаханзь. Тюку яля’ манзаямди’ хасава нюди’ нерня’ минреда. Теда’ Митрофан Фёдорович Анастасия Николаевнанда’ ня Коткинохона илеˮӈаха’. Хоян’ та’ тэворцетыхы’. Тарем’ ӈодˮ вадахана, серкана нюди’ нядабасетыхы’. Анастасия Николаевна сава мяд’ терˮ не, иӈудота небя. Ида пилиˮ хойхана манзараниˮ нямна нярканасеты. Тыбэртиˮ еˮэмня сэдорасеты, надорцеты, ӈаварˮ пирембасеты. Округнаˮ ӈэвахана мэнаваˮ тыбэртяхаˮ, мяд’ манзаиˮ минренахаˮ вадахананда мась: - Хойхана мюсертаˮ ненэцяˮ выӈгы ватовна илевамдо’ мэˮӈадо’. Невхы похот’ минда иламдо’ нерня’ тасламбидо’, ныланавам’ ехэрась манзараˮ. Пыдо’ тюку яля’ недвоˮмыˮ наградыдо’ няˮмаˮ. 🦌☀ Александра Бобрикова - СПК «Восход» манзарана. Пыда «Почётная чумработница НАО» нювм’ 2018 поход мэˮӈаˮ. Тюку мэвахана Россиянаˮ Президент’ «Почётной грамотам’» няˮмась. Александра Ома’ ӈэсыхына соявы, тыбэртя’ мякана вадёвы. Нисяда’ Филипп Ананьевич, небяда’ Маргарита Александровна Латышевха’ хойхана мюсертаха’. Александра Филипповна вадамда мэˮӈась: – Мань соява’ ями – Канин’ я. Хойхана вадыдамзь, таняна манзарадм’. Яхадани’ саварка яˮ нянани’ яӈгудараха, тикым’ ӈацекы ӈэвани’ мальӈгана хамадавась. Ӈарумзь илеванзь хариˮ яханани’ хаидамзь. 🙍‍♂🧓🙎‍♂👬👭 - Школа-интернатхана тохолковами’ ёльцесь мань хоян’ небян’, нисян’ хэван’ тодамзь. Сиˮмиˮ сидя юˮ самляӈг по’ тяхана мяд’ манзаранаӈэ няˮмаць.Тенад’ тикы манзаями пэрӈадм’. Тюкохона Канин’ яханани’ ябми’ ходамзь. Хаюпа хаядамзь. Вэсакон’ ня тет нюми’: няхарˮ хасаваˮ, ӈопой не ӈацекы. Ӈарка нюниˮ Няръяна маркана тоходанаˮ, нюдякоми’ Омахана мэ. Ӈацекыни’ ныланавандо’ ёльцяӈгана турцетыˮ. Хой’ илам’ теневанаˮ, мани’ хэвханани’ нядаӈгосетыˮ. Ӈамгэм’ теневаваˮ, ӈацекэхэˮ тэврамбиваˮ. Выӈгана ӈока ӈамгэм’ пэрць тенева тара, манзаяда тянё ни ӈаˮ. Не сэдорана, мяд’ ибам лэтамбада, нюдаˮ вадабада, хусувэй таранам’ пэрта. Хой ил’ сибё ни ӈаˮ, маняˮ илмаˮ ивнанаˮ ӈаˮ, - ванерабтёсь Александра Филипповна лахана. Округнаˮ тыбэртяхат тамна Россиянаˮ президент’ Почётной грамоты Нюдя я’ терˮ община’ манзаранаˮ няˮмаць. Тыбэрма’ серкана Елизавета Вылка «Илебцхад», Степан Талеев «Варк» общинахад, тамна сидя Аркадийха’ тэнзди’ Канюков «Канин» община’ тыбэртяха’ ненадумдаць.  Юлия Талеева’ падвы 📩📪"
https://vk.com/wall-147614552_2689,"КРАСНОЯРСКОЙ КРАЙХЫ’ ДУДИНКАХАД ПАДНАˮ 🖊🗞  Рубрика. Тёняӈы нинаˮ ил Заголовок: Ненэця’ вада кабинетм’ нэць Я’ тир’ нина тодо ненэцяˮ тэнзˮ илеˮ, хусувэйдо’ хареˮ вададо’ таня. Ханяӈыˮ ӈокдандо’ тянё ӈэсь тамна тяха’ хусувэй поˮ ёльце тянёворӈаˮ. Хареˮ вадидо’ теневана ненэцяˮ ӈобтикы сусаӈгаˮ, нянэхэвавна илаӈгы’ ӈацекыˮ ниˮ лаханˮ. Тарця яӈгова’ еˮэмня мале тянакуй похона ООНхана енаˮ тарана серм’ ӈадимдець. Тикы’ тальняю’ хусувэй по’ яра иры’ 21 яляхана тянё тэнзаӈэ вадинаˮ лэтарава’ еˮэмня хэбидя ялям’ мэˮӈаваˮ. 👍🏻📖📸 Дудинка’ нюртей школахана тикы яля’ нерцюна, ненэй вада кабинетм’ нэць. Тарана серм’ Ензякана юнета няваˮ Раиса Пехедомовна Яптуӈэ сертадась. Мале нябимдей по’ ӈацекы ненэй вадан’ тохоламби. Пыда тарем’ тасламбида, ӈэрм’ терˮ ӈацекыˮ школахана небяндо’, нисяндо’ вадам’ тохоламбабато’ тара. Хусувэй вада’ етя’ таславы кабинетда танябата сава. Раиса Пехедомовна кабинетанда мюйм’ грант’ есям’ нядмяць сертадась. Тохолко мэта ӈамгэриˮ – телевезорˮ, компьютерˮ тикы есявнанда тэмдавыˮ. Тикы’ хавна ненэй ненэциеˮ ила’, вада’ нямна ӈэда стенд ӈыдавысь. Грантм’ падыба хасава нюда, Даниил Яптунэ, нядабавэдась. Ӈобанзерˮ тарця тарана серм’ сертавэхэ’. ⌨✍🏻 Тикы’ еˮэмня мядондида турӈацьˮ. Мядонтахаˮ ӈацекыˮ хареˮ вадавнандо’ лаханакоˮ, стихотворенияˮ вадеˮӈаць. Мядонтаˮ ӈацекэхэˮ, сидто’ тохоламбадахаˮ сейхад ӈэда вади хэтаць. Ӈуда’ теркоци митерˮӈаць. Тарця тарана серм’ Ензя’ ямгананаˮ ӈадимдець. Яхананаˮ ӈацекынаˮ тамна сававна ненэй вадамдо’ тохолаӈгудо’.  Автор: Елена Ямкина’ падвы"
https://vk.com/wall-147614552_2681,"Сёяха’ терˮ паднаˮ🖊📸💯  Ӈэрм’ янаˮ сянакубц нерня’ минрехэваˮ Илаӈгана сёбарˮ ненэцьм’ маниебˮ тэри нямдъяӈгу. Ныхымда мэта, хуркариˮ тоенана манзаян’ ни табхалтˮ. Спорт - ненэцям’ ныхымламбида, нерня’ выкта тарабˮтамбида, хабцяӈгат сяхари’ ехэраӈгу. Хубтахана юркˮмахаданда пыхыдамд высылта, яля’ ямбан’ харбё ӈэӈгу. Теда’ тохолкодаˮ ӈацекыˮ телефонхаˮна, компьютеркана сянаковондоˮ еˮэйӈэ илаӈганандо’ сёбарˮ сянакубцˮ танябто’ тарава сер’ ӈаˮ. Тад’ тикахад спорт сидто’ вэва иӈукад табламбаӈгу. Сёбарˮ сянакубцˮ мэта ӈацекым’ сита ӈарˮ нида савуˮтадо’. Хуркари манзаям’ пябˮнанда харта пыхыдамда нида токолпаӈгу. Спортхана мэнаˮ ӈацекыˮ сенз ӈэвандо’ еˮэмняˮ таняна мэˮ. Тикахана пыдо’ индо’ ядэрабцоˮ тид’ ӈэнгуˮ, сёнзято’ мюйˮ таӈгоˮ ӈэнгуˮ . Хасава ӈацекыˮ ӈармандо’ сер’ сяхариˮ солдатӈэ тараӈгуˮ, ямдо’ лэтрамбаӈгуˮ, мэнеӈгудо’. 👍🏻💪🏻  Хусувэй ненэциеˮ тэнзˮ невхы илаӈгана ӈацекыдо’ вадабавандо’ мальӈгана харто’ табекудо’ танявыˮ. Невхы иринанаˮ илаӈганандо’ ӈопой яхана нивыˮ хасенаˮ. Пыдо’ ӈацекыдо’ вадабавандо’ мальӈгана тасламбавэдо’ - ӈацекыˮ тайку’ манзабтамбаˮ, высылпаˮ, нерня’ выктапто’ тараˮ. Манзабˮтёбто’ ныхыдамдо’ нэкалпавандо’, меремандо’, харбю ӈэвандо’ еˮэмня, ӈопой яхана хасенабˮнабто’ вэва. Невхы ненэцяˮ манзаито’ хавна ӈацекыˮ высылпа хуркари сянакубцадо’ танявыˮ: ныхыдырма, тароˮма, тюрм’ яркыбава, санарˮмаˮ. Ӈэрм’ янаˮ сянакубцˮ выӈгана вадёданаˮ ӈацекыˮ мэбета сёбарˮ, иˮӈукана ваˮлёй ӈэвандо’ еˮэмня таславыˮ. Ӈарка яхананаˮ манзаранаˮ ервˮ школахана спорт’ танявам’ ӈарка тарана серӈэ тасламбидо’. Сёяха хардахана, школахана тохолкодаˮ, интернатхана вадёданаˮ ӈацекынаˮ сёбарˮ ненэциеˮ секциян’ ханӈаˮ. Ӈобто’ «Мэбетаком’» нюбеˮӈа. Таняна ӈэрм’ яна’ сянакубц тохоламбиˮ. Секциянханандо’ ӈаркатадо’, сидто’ табедамбададо’ - Окотэтто Иван Игоревич. Пыда Салехардахана колледжхана тохолкусь, пуна’ Тобол’ хардахана тохолкулвамда вэтадась. Теда’ интернатхана ӈацекынаˮ тохоламбадаӈэ манзара. Пыда тидхалембадахаˮта сяхаӈгарт вэва вадам’ хэтыбада ни ӈаˮ, вабцада яна ненэць’. Нянда ядэртаˮ ӈацекыˮ савуˮӈадо’, табекохоˮтаˮ савовна инзелеˮ, мэнедо’. Секциян’ хэванзь ялэдо’ толабасетыˮ, няндо’ хэван’ тэвбато’ маямбасетыˮ. Иван Игоревич ӈацекыда мале сян’ поˮ Яр-Сале хардахана ты пэртиˮ сянакова’ яляхана сянакосетыˮ, пыдо’ терсиˮ таняд ниˮ тосетуˮ. Тикы нидо’ мание ӈани хасава ӈацекыˮ ӈобтарем’ ӈэрм’ янаˮ сянакубц мэˮманˮ харваˮ, спортм’ савуˮӈадо’. Иван Игоревич тарем’ тасламбида: «Маняˮ яхананаˮ спортм’ мэтаˮ ненэцяˮ илеˮ. Ӈэрм’ янаˮ сянакубцˮ вадёданаˮ ӈацекэхэˮна тараˮ. Тикы сянакубцˮ иринанаˮ ӈадимдевыˮ, юрыба вэваˮ, нерня’ минребˮнаˮ сава. Пыдо’ тюку ненэцяӈгат манэць мэбеˮмыˮ, мереˮмыˮ, яˮамна манзаядо’ яӈгувы. Спорт мэта ӈацекыˮ сенз ӈэвандо’ хавна, савовна тохолкодаˮ, нидо’ нядаба варемдо’ мэтаˮ». 🏃‍♂🏃‍♀ Школанаˮ терˮ, тохолкода ӈацекынаˮ, небянадо’, нисянадо’, теда’ вадета няваˮ Окотэтто Иван Игоревич, ӈэрм’ терˮ нядабада «Ямал» нюбета организацияхана манзаранахаˮ сава вади хэтван’ харваˮ. Пыдо’ спортивный секция нерня’ минре нядаӈговыˮ. Санарць мэтаˮ ханˮ, тынзяˮ, тюрˮ, сянакова’ яляхана мэта паской ембдярˮ тэмдава’ няю’ есям’ ӈадимдемби. Ӈэрм’ янаˮ сянакубцˮ нерня’ минрева - Сёяха’ тохолкулвахана ӈарковна тарана манзая.   Автор: Клавдия Салиндер’ падвы 🌹🌻🌷"
https://vk.com/wall-147614552_2678,"Николай Тимофеевич яля’ ямбан’ сиднаˮ няˮӈа. Пыда Ныда’ тер. Тарем’ падна. 🖊🙏🏻📖 Ӈарка пэвдей иры’ 22 яля, 2014 по Я’ хэвхыˮ поӈгани’ ватани’, халявада сабе яӈгу. Мале пон’ нидамзь ханеˮ, ханяӈы халэдо’ ненэйвана тимыˮ. Ӈадиˮманда сиˮивхана яхандо’ лысоˮ поӈг нини’ паклеӈгуˮ. Яв’ варувна хибяхавˮ ӈэсым’ танабавыˮ, ҢӇыдан’ сабойкан’ нидо’ минреˮ. Ӈарка пэвдей иры’ 23 яля, 2014 по Тей’ ханесэйни’ сабани’. Илена халяˮ нявда терсяда падӈэ хаяˮ, хабэяркаˮ - пад’ пеляӈэ, нёяˮ, пыряˮ ӈани’ пад’ пеляӈэ хаяˮ. Тюку яля’ мяˮнаˮ ӈыламна ӈани ӈопой ӈэсы тыда сабойкан’ танэйда. Ӈацекым’ лаханако няˮӈадазь’, маˮнив, Яр Юрка’ нюдм’. Электростанция яля’ ямбан’ манзара, аккумуляторни мэбелимбидм’, телефонни ӈодˮ ныхыдо’ ӈани’ ӈармдарка тараˮ, лаханакурман’ хусувэй яля’ нивам харваˮ. Ӈопой лысуˮ поӈгам’ хамедани’, сидяхавами’ ӈанэдыˮ. Ӈэрё’ Ӈыдхана салаба’ ӈыламна мэӈаваць. Яля’ ерьй ӈормахана ёльце ӈавыта евэйм’ ӈорӈанинзь, ненюкоми маˮнив: «Борщ». Сиднтет час’ пеляхана Майя электростанциям’ хабтаванзь хая, яля’ ямбан’ манзара.   Автор: Николай Лапсуй’ падвы"
https://vk.com/wall-147614552_2677,"Николай Лапсуй тамна тяха’ падна .🙏🏻🖊👇🏻 Ӈарка пэвдей иры’ 20 яля, 2014 по Тянямбой’ понарка хонёвэни’, пихина нумгавада сава, мерцярида саˮӈа, пэхэт ӈа. Яв’ ня’ ятна сава ни ӈаˮ, муноˮ поӈгвавна хуркари вадаˮ ӈадиберӈаˮ. Маˮнимˮ: халя’ ӈыликаˮ харта тирта ӈанодо’ ӈадимы, тюˮуд сырта, я’ ня’ вади ӈэдарамбаӈгу: ӈыльняна ӈамгэм’ мание. Яля’ ямбан’ ватаӈгуни’, халяда савовна еремы. Таӈгун’ хэˮмядандо’ тянямбой’ хабэяркаˮ поӈганандо’ таняˮ. Ӈопой поӈгани хаˮ хаява, ет’ хаˮавраме’. Мякани’ юˮ час’ пеляхана нултами’. Ханесэйхабини’ хуняна таслаине’, пэдэйни’. Ӈарка пэвдей иры’ 21 яля, 2014 по Мале сидыдм’, часан’ сылыдм’, сиднтет час’ пеляӈэ ӈадимдембида. Нумгавада манзарава’ пирˮ ӈэдараха. Мерцяда пэ’ няˮад ӈа, саˮсарка, тецьдада сиˮив градус, тиркабида ниˮ ӈадюˮ, тедари’ тамна пэбю нивˮ. Тей’ ханесэйни’ падхаˮ сабын’, ӈопой илена идюрцяˮ пад, нябида пад’ пеля сомбой вамняˮ терӈа. Сидя пад хавэркаˮ – сохомыˮ халяˮ, ет’ нарэйндо’ ёльцянд’ ниˮ пывумдˮ, халяˮ сусава’ сер’ ӈорцятынаˮ. Яля’ еръйˮ ӈорома’ пуд, тянямбой’ юсидарка таранивˮ, нина тосанан’ сидяӈэ сидни’ нема талевы. Сидя час ныланавэни’, тикы’ пуд ӈани’ серта тарця: корм’ пята тара, сомбовна саяндани’, хаевы хасодини’ сертаба пяӈгуни’. Николай Лапсуй тамна тяха’ падна ."
https://vk.com/wall-147614552_2676,"Ӈарка пэвдей иры’ 20 яля, 2014 по Тянямбой’ понарка хонёвэни’, пихина нумгавада сава, мерцярида саˮӈа, пэхэт ӈа. Яв’ ня’ ятна сава ни ӈаˮ, муноˮ поӈгвавна хуркари вадаˮ ӈадиберӈаˮ. Маˮнимˮ: халя’ ӈыликаˮ харта тирта ӈанодо’ ӈадимы, тюˮуд сырта, я’ ня’ вади ӈэдарамбаӈгу: ӈыльняна ӈамгэм’ мание. Яля’ ямбан’ ватаӈгуни’, халяда савовна еремы. Таӈгун’ хэˮмядандо’ тянямбой’ хабэяркаˮ поӈганандо’ таняˮ. Ӈопой поӈгани хаˮ хаява, ет’ хаˮавраме’. Мякани’ юˮ час’ пеляхана нултами’. Ханесэйхабини’ хуняна таслаине’, пэдэйни’. Ӈарка пэвдей иры’ 21 яля, 2014 по Мале сидыдм’, часан’ сылыдм’, сиднтет час’ пеляӈэ ӈадимдембида. Нумгавада манзарава’ пирˮ ӈэдараха. Мерцяда пэ’ няˮад ӈа, саˮсарка, тецьдада сиˮив градус, тиркабида ниˮ ӈадюˮ, тедари’ тамна пэбю нивˮ. Тей’ ханесэйни’ падхаˮ сабын’, ӈопой илена идюрцяˮ пад, нябида пад’ пеля сомбой вамняˮ терӈа. Сидя пад хавэркаˮ – сохомыˮ халяˮ, ет’ нарэйндо’ ёльцянд’ ниˮ пывумдˮ, халяˮ сусава’ сер’ ӈорцятынаˮ. Яля’ еръйˮ ӈорома’ пуд, тянямбой’ юсидарка таранивˮ, нина тосанан’ сидяӈэ сидни’ нема талевы. Сидя час ныланавэни’, тикы’ пуд ӈани’ серта тарця: корм’ пята тара, сомбовна саяндани’, хаевы хасодини’ сертаба пяӈгуни’. Николай Лапсуй падвы Ныда тер"
https://vk.com/wall-147614552_2675,"Ӈарка пэвдей иры’ 17 яля, 2014 по Хубтахад пухуцяни ня’ Буранахана няньдами тэмдавзь хаяни’. Майя Женьканди’ ня’ едэй моторм’ няби «Буранаханди’» ӈабтамбиди’. Самляӈг час’ ёльцянд’ манзаинаˮ малˮ сертэйнаˮ. Не нюни ня’ сидя «Буранахана» Яв-Харвута’ ед’ ӈэдалэйни’. Едэй моторахана ӈамгэ’ пон’ сяйнаӈгуни’ , час’ пиркана мяни’ нё’ ед’ мацядтеми’. Мертявна ханони’ ипрани’, вэнякоми несьда тэри санарˮӈа, мадарˮӈава. «Буранани» пи’ тяха’ пихина хаейн’. Ӈарка пэвдей иры’ 18 яля, 2014 по Электростанцияваˮ няхарˮ часхана манзабтаваˮ. Мяˮнаˮ мюй’ ненэй ялядарев’ ялэˮма, таминни аккумуляторми ныхымда мэбеле ӈабтав. Юˮ час’ пеляхана электростанцияваˮ харта мацяда, тад’ манэˮӈавэ, тунда юрˮ ёльцевыˮ. Хонаӈгуни’. Немам’ ханзь, тянямбой’ толаӈго тара, хуркари илека ӈамгари я’ тиӈгувна ӈэвы теневаӈгун’. Немами хая, часхани сылывэˮ, сиднтетюмдей час ӈэвы. Пихина’ мерцянда выврё ӈулиˮ яˮавладараха. Хане екарˮ хантани’ – нини’, тедари’ пунда яӈгу, тянямбой’ ялэмӈгаркая. Не нюми тамна юсида, маˮнив: «ҢӇамзини’ ибиˮ», «Буранахана» тиманда пуд ни ӈаˮ. Яля’ ямбан’ мяˮни’ хасоди пэрӈани’, мяни’ терхана телефонувна лаханани’. Халэниˮ пад’ мю’ сабыни’, ӈокханда нёясавэйˮ сэрˮ халясавэйˮ юкад вата падӈэ хая, поӈгнандо’ вамняˮ таняˮ. Николай Лапсуй падвы"
https://vk.com/wall-147614552_2670,"Николай Тимофеевич тамна падна.  Ӈарка пэвдей иры’ 16 яля, 2014 по Тадтикахад Елена Тимофеевнам’ сидя яля мяканда парабтамбив. Ӈопой пэвсюмӈгана мал’ ӈоб’ ӈоксаӈэ сава ӈолован’ мядюмяраць ӈамдынаˮ. Наӈэдя пэвсюмбы’ ямбан’ письлинаˮ ӈамдыˮ. Нерде’ мань лаханадм’, няхани тодо мядюмярсэй миӈадм’, тадкад Елена Тимофеевна лахана, ӈулиˮ сава сеян’ теберта вади хэта. Тикана, ёнэй нябакони не ню, Люба, хасаванди’ ня’, Андрей Миша, Того Нина – мань не нюми мэˮ. Тадкад ӈани хаёвы яляна Буранадми тэмдаба сюрберӈадм’. Тикым’ сертаба ет’ сюрберˮнидам’, хумбанзипой’ сян еся хэнякы, тарем’ тасла, тэмданами - ӈопой «Буран»! Мале ӈарханда сертавы ханда, ӈулиˮ едэй буран мотор, бензин 200 литра, мотор’ юрˮ. Тикы серони сертаˮмахадани’ Роза не нюми ембаць нив тараˮ, Любани ня’ ӈамӈгэв буркадамда, шубадамда хони’, куртка ӈэдакы, ет’ ембӈами’. Буранами «Ямалспас» маряд’ мюна ӈа. Андрей Миша’ ня’ таняд ту’ хананда пуд хан’ нина солами. Старый Надым’ ёльцянд’ ту’ хан’ пуд солабими’. Тадкад Норен’ минда сехэры’ хэван’ нултаваˮ, хан’ нид иправаˮ, хан’ нид хаˮавраваˮ. Миша’ машинахана АЗСхад бензиндами тэврани’. Ти, Роза’ ня’ Нори’ няю’ ӈэдалэйни’, ӈэдалавани’ нерня’ Люба хуркари ӈаварадми тэмдерӈава. Миˮмани ямбан’ хорова’ молокам’ сай’ еˮэйӈэ ӈорӈани’, ӈулиˮ маянзипой’ Нори’ ёльцянд’ тэвыни’, тянюлевы бензинми’ нядани’, таняд Ӈыд’ няю’ ӈэдалэйни’. Ӈыдан’ ӈани’ понхарт нини’ мийˮ, пи’ ерканя мякани’ ӈултами’. 👍🏻"
https://vk.com/wall-147614552_2669,Ӈацекына” тарем’ хыно”ӈа”.
https://vk.com/wall-147614552_2668,"Няваˮ тамна иламда вадеˮӈада пэвдей иры’ 20 яля, 2014 по Няхаюни’ тамна хонёркаӈаха’, ханя саць пэдавэхэ’ ӈынихим’, ныланаяха’. Мань пихина ядэрӈадм’, тецьдада сидя юˮ ватамбой’ градус. Мерцяда тянямбой’ пядˮ хасевˮ ӈэрмахад ӈэдараха. Яля’ ямбан’ ныланавари сер’. Мань тахабэй моторами ӈарханда няльцьӈадм’, сидя поршеньда сидябтеˮэ мардовэхэ’. Тедари’ сулорма’ тоˮолхаха’ нихи’ ӈаˮ. Пэвсюмя’ няна Ямалнаˮ лабакм’ ӈыдаваць. Яля’ ямбан’ тадтаӈгурӈаваˮ. Ӈарка пэвдей иры’ 9 яля, 2014 по Сиˮив час’ пеляхана юркыдм’, мерець тара. Тюку яля’ нябакоми пырдари’ ҢӇыдан’ ханаӈгунивав. Пыда тамна’ тяха’ манзараванда нив ӈаˮ, тарембя’ округнаˮ Законодательной Собрания’ депутат ӈынивˮ. Ябткоен, тюку моторахарт сиднаˮ савовна тэврая. Ӈыдан’ тэвынаˮ. Ӈорманаˮ пуд Елена Тимофеевна депутат серота нямна манзара хая. Ӈарка пэвдей иры’ 10 яля, 2014 по Няда’ няд ӈарка ерв ҢӇыдан’ то. Елена Тимофеевна сидто’ ня’ харданаˮ илам’ манэˮсарӈаˮ. Сабойкам’, электростанциям’, едэй сертабада тохолкулва харадм’ несэйвана сертавыˮ. Тикы’ пуд теда’ манзарана школан’ хаяваˮ. Маняˮ ҢӇыдхана ӈэда школанаˮ сиднтет юˮ поданда хая, тикахана собранияхана мэваˮ. Районнаˮ ӈэвахана мэна, депутатˮ, тикана манзаравы учительˮ, малˮ савовна школамдо’ вадеˮӈадо’. Тикы сероˮ пуд мань ӈопой ервм’ хонрадм: «Сиˮми Няда’ ня’ пыдараˮ тиртя ӈанохонандаˮ хана пиртадаˮ?». Маˮнив: «Пиртадм’». Майя, Мария’ ня’, пибиниˮ, мальцями тэвраӈаха’, мань вертолёт’ мю’ сакададм’, Няда’ ня’ тиядм’. Няда’ няна матˮ яля мэдм’, сертанами ӈока. Надымский районанаˮ тохолкова серо минрена Департамент’ ервахана лаханакурӈадм’. Тюˮуна ӈацекы тохоламбава’ еˮэмня, пыда ӈулиˮ маиˮ, маˮнив: харта тарця вадам’ тэврабада хибяхарт яӈгу, сиˮми ӈулиˮ савуˮӈа. Маˮнив: пыдара школанда директоран’ лаханаӈгудм’, тикы манзаяхана сит нядаяˮ.   Тадтикахад Елена Тимофеевнам’ сидя яля мяканда парабтамбив. Ӈопой пэвсюмӈгана мал’ ӈоб’ ӈоксаӈэ сава ӈолован’ мядюмяраць ӈамдынаˮ. Наӈэдя пэвсюмбы’ ямбан’ письлинаˮ ӈамдыˮ. Нерде’ мань лаханадм’, няхани тодо мядюмярсэй миӈадм’, тадкад Елена Тимофеевна лахана, ӈулиˮ сава сеян’ теберта вади хэта. Тикана, ёнэй нябакони не ню, Люба, хасаванди’ ня’, Андрей Миша, Того Нина – мань не нюми мэˮ. Тадкад ӈани хаёвы яляна Буранадми тэмдаба сюрберӈадм’. Тикым’ сертаба ет’ сюрберˮнидам’, хумбанзипой’ сян еся хэнякы, тарем’ тасла, тэмданами - ӈопой «Буран»! Мале ӈарханда сертавы ханда, ӈулиˮ едэй буран мотор, бензин 200 литра, мотор’ юрˮ. Тикы серони сертаˮмахадани’ Роза не нюми ембаць нив тараˮ, Любани ня’ ӈамӈгэв буркадамда, шубадамда хони’, куртка ӈэдакы, ет’ ембӈами’. Буранами «Ямалспас» маряд’ мюна ӈа. Андрей Миша’ ня’ таняд ту’ хананда пуд хан’ нина солами. Старый Надым’ ёльцянд’ ту’ хан’ пуд солабими’. Тадкад Норен’ минда сехэры’ хэван’ нултаваˮ, хан’ нид иправаˮ, хан’ нид хаˮавраваˮ. Миша’ машинахана АЗСхад бензиндами тэврани’. Ти, Роза’ ня’ Нори’ няю’ ӈэдалэйни’, ӈэдалавани’ нерня’ Люба хуркари ӈаварадми тэмдерӈава. Миˮмани ямбан’ хорова’ молокам’ сай’ еˮэйӈэ ӈорӈани’, ӈулиˮ маянзипой’ Нори’ ёльцянд’ тэвыни’, тянюлевы бензинми’ нядани’, таняд Ӈыд’ няю’ ӈэдалэйни’. Ӈыдан’ ӈани’ понхарт нини’ мийˮ, пи’ ерканя мякани’ ӈултами’. Автор: Николай Лапсуй’ падвы"
https://vk.com/wall-147614552_2666,"В этом году после объявления о начале приема заявок кандидатов для участия в конкурсе на присуждение специальных премий имени П.Е. Салтыкова, Л.В. Лапцуя, С.И. Ирикова за лучшее освещение на языках КМНС Ямала в печатных изданиях желающих участвовать было достаточно много по сравнению с предыдущими годами. Каждая работа по своему уникальна, написаны на хорошем уровне. Вот, одна из них. Николай Лапсуй с Надымского района описывает каждый свой день. Ни один из этих событий в его жизни не повторяется. Нам хочется, чтобы вы познакомились с его работой, ведь и вы можете описывать также свои жизненные события.  Рубрика: Конкурсан’ падвыˮ Илеˮминаˮ (пеляда) Ӈарка пэвдей иры’ 1 яля, 2014 по Тюку яля’ яӈгумы неканаˮ сиднтет юд ня’ сиднтет пода ӈэӈгусь. Тензебтеӈгуваˮ. Мякана манзарава’ яля ӈэӈгу. Халэни ӈокхандо’ кладовка’ мю’ тюлейн, самляӈг пад ӈэрха. Тадтикахад бензинниˮ юркана тахарадм’, ханми яӈгаӈадм’. Теда’ не нюми ной сокани пыдаравым’ сэдыби. Тадри’ хасаваюˮ час’ пеляӈэ ханда, мась - нылана тара, хуняна я’ хэвхыˮ поӈгани’ ватабаӈгуни’. Ӈарка пэвдей иры’ 2 яля, 2014 по Сиˮив часхана телефон’ мун сидни’ юркабта, маˮнив: «Юркыдейˮ, мале ялэмда, ватаӈгованзь ятнади’, нумда сава!» Тет я’ хэвхыˮ поӈгами’ ватани’, няˮамвыни’ ӈокхандо’ падӈэ хантаˮ, нёяда ӈока. Тикы пэбтирˮ сидни’ хадабиˮ, таремӈгаваˮ мер’ ватаӈгунинзь. Ӈа, яв’ няна моторани’ манзабтамбада – стартёрми’ тахарась. Ет’, невхы’ тотрев’ иняна пэбтахаяˮ манзабтами’, тарем’ тэвыни’. Теда’ мяквахана сертавава. Хуняна хардан’ хэвандани’ ӈыниним’, пыхыд мибте тара нивˮ: ӈэвантарˮ халтанакэни’, муноцие пиданимаˮ, хылейӈэ хаяни’. Ӈарка пэвдей иры’ 3 яля, 2014 по Тецьдада ёльте саˮӈа, тет юˮ градус ӈэраха. Ханяхарт нини’ ханьˮ, тарсиˮ пинкабты, ту’ ханни’ еся мардода. Елена Тимофеевна командировка’ нямна лаханакурӈась, падрониˮ ӈэдара тараˮ. Мань ӈысыˮмана ядэлаӈгунивавˮ, есям’ салдавандо’ еˮэмня сидя мюй таслирˮ пада таранивˮ. Тарця падарципой бухгалтерия манзарамами салда вунида пирасˮ. Пухуцями тараванда падрони маˮлэйдась, ӈэвахана мэнинаˮ мят’ ханэйда. Андрей Вэсаевич Салиндер телефаксахана Салехардан’ ӈэдараӈгуда. Ти, тарем’ таславаˮ. Пэвсюмя’ няна Едэйко сяролава мякад телефонувна лаханась. Ет’, сава ӈэдакы, вэва ӈэдакы, иламда вадеˮӈась. Маняˮ тюкона мэнаӈэ ханзеркарт нэкалць вуниваˮ пирасˮ, тамна сидя по ӈамдёднивˮ. Ӈарка пэвдей иры’ 7 яля, 2014 по Тянямбой’ маяндоркаваˮ мяканаˮ тэвынаˮ, серта тарем’ ӈась, серокута сер’ вадеˮкарцяв. Нумда теци, ёльце теци, тарем’ ӈодˮ ӈэдалэйнаˮ, Белый Мыснаˮ ирканя моторанаˮ ӈамӈэхэвда хадкэйˮ, ӈани’ несэй мундада ӈадиберць пэйˮ. Янамбовна ӈэдалыдм’, тарем’ мэнаханда пилибтˮ мацеда. Сюртемба пяв, тарем’ таслав, поршеньда вомдараха. Тамна нерня’ ӈэдалё нида пиратˮ, ӈарханда тада тара. Соламбада ханни мюна, хэвхансо ядэлана маторами таня, тикым’ ӈабта таславаˮ. Елена Тимофеевна, Майя ӈопой санаяха’, моторм’ тюˮу’ нэкалӈаваˮ. «Буранхана» нувы моторм’ понхарт’ ниваˮ хаˮаврамбюˮ. Майя моторанда теб сябта мер’ няльтьпидаваˮ, пырдари’ ӈабтамбидава. Сидя сян час ӈокханда тарнэламбиваˮ, ӈабтаваˮ. Манзабта хорӈаваˮ, манзада, ӈэдалэйнаˮ. Яв-Харвута яханаˮ иркана едэйвана ӈабтавы мотораваˮ ӈани’ ходорць пэйˮ, ӈодь варекавна ет’ тэвынаˮ. Мякнаˮ тэвˮмахаданаˮ илелˮнивамˮ. 🙏🏻🖊🖊"
https://vk.com/wall-147614552_2665,Нина’’  тарем’ падна’’
https://vk.com/wall-147614552_2661,Тюку си”ив ныланава яляхана Надым маркана сянакова ялям’ мэта”. харто райондо’ терри” помна пирдырмидо’ мэтыдо’. Тикадо’ хабця мима е”эмня сертавэдо’. Тарем’ ӈод” округна” невхы пото’ тотрев хахая илена” ненэця” таня’ ӈэдалёрманзь ятна”. Сидянг Х. Яунгад тадтавы
https://vk.com/wall-147614552_2659,"Ӈэрм’ яндо’ невхы илам’ тохоламбиˮ Нядаӈгардахана яра’ иры’ пуданахана тохолкода ӈацекыто’ еˮэмня ӈарка выставкам’ нэвыˮ. «Сказочный Ямал» - тарем’ нюмдевэдо’. Ты пэртиˮ яля’ няю’ тидхалевы. Сянандиˮ школахат ӈацекыˮ турӈаˮ. Ӈэрм’ я’ терˮ ила’ нямна ӈока ӈамгэм’ манэтаˮ. Лаханакоˮ, сюдбабцˮ, ярабцˮ, сёˮ ӈэдакыˮ, ӈацекыˮ малˮ намдаӈгудо’. Выставкадо’ тыˮ сапоˮлана иры’ 28 яля’ ёльцянд’ манзараӈгу. Иле яндо’ нямна лаханаӈгуˮ. Яӈга вадеˮмандадо’ сихиртиˮ нямна ӈа. Хурка ӈэвыˮ, ханяна илевыˮ, ханзерˮ ханевыˮ, мядодо’ хурка ӈэвыˮ, лаханакохона няˮамнандо’ ӈамгэм’ теневаваˮ. Тикы’ хавна тамна ученой иландо’ нямна ӈамгэм’ ховыˮ, тохолавыˮ. Тэри сырмандо’ хавна музейхана манзаранаˮ сидто’ падтаӈго, сэдора тохоламбаӈгуˮ.  Г.Окотэтто’ падвы"
https://vk.com/wall-147614552_2657,"Мел’ ӈудаˮ Тазовской районхана ты пэрти яля’ няю’ мале ӈахакуд хамекуˮ. Ненадо яляндо’ еˮэмня ӈока ӈамгэм’ сертаванзь тасламбиˮ. Ӈопой ӈарка серм’ Тазовской’ краеведческой музеяндо’ манзаранаˮ тидхалембидо’. Тыˮ сапоˮлана иры’ тетимдей яляхад сидя юˮ самлянзимдей яля’ ёльцянд’ едэй конкурс’ нямна юнм’ ӈэдаравыˮ. Мел’ ненэциеˮ еˮэмня таславы. Ӈадьбято’ тарем’ нюмдевэдо’ - «Мел’ ӈудаˮ». Яндо’ тиӈгывна сямянхат мел’ нямдо’ тэраӈгуˮ. Конкурсм’ сертабада ненэциеˮ вадавна яндо’ тиӈгывна мел’ ненэцяˮ ӈокаˮ. Сертабада манзаидо’ ёльце сомбойˮ. Ненэй манзаи сертабадиˮ пюртаˮ. Тикыто’ сер’ невхы иринанаˮ ила’ саирм’ сахарамбава’ няю’ ӈэда серм’ минреˮ. Вадёдана ӈацекэхэˮ, илебей ненэцяӈгˮ харто’ яндо’ сяр’ нина таняна ӈавори ӈадимдеван харваˮ. Тадˮ нерня’ харто’ мято’ терˮ поӈгана ненэй ненэцие невхы манзаи нива юрвандо’ еˮэмня тидхалы. Конкурсхана пирдырман’ харванаˮ музей манзаранахаˮ манзаидо’ ӈэдабтамба пиръядо’. Ӈодякохот паӈгалмыˮ ни’ иняˮ, падкоˮ, ненэй ӈэбтˮ, ӈухукоˮ, тамна яёлˮ ӈамгэрикоˮ серта тараӈгуˮ. Ӈока манзаиˮ поӈгад тэравыˮ выставкахана ӈадимдембаӈгудо’. Тыˮ сапоˮлана иры’ 25 яляхад сие ниць иры’ 4 яля’ ёльцянд’ музейхана выставка’ терӈэ тараӈгуˮ. Сие ниць иры’ 8 яля’ тэраӈговадо’ ӈэӈгу. Нябимдей яляхана ненэцяˮ сайтхана манэць пиртадо’, хибя Тазовской районхана сямянхат ӈудамда мэта мел’ ненэця’. Автор: Г.Окотэтто’ падвы"
https://vk.com/wall-147614552_2654,"Едэй мутрам’ нядмяць конкурсамдо’ мэтаˮ Хусувэй поˮ Салехардахана Леонид Васильевич Лапцуй’ падвыˮ нямна ӈацекынаˮ конкурсм’ мэцетыˮ. Иван Шемановский’ нювм’ нюбета музей манзаранаˮ минресетыдо’. Тюку по’ ӈобтикы таняӈгу. TikTokхана ӈэӈгу. «Песнь моя-моей земле» луцаˮ вадавна тарем’ нюмдевэдо’. Сие ниць иры’ 15 яля’ ёльцянд’ толаӈгован’ харванаˮ манзаидо’ ӈэдабта пиръядо’. Конкурсан’ ӈэдабтавандаӈэ Леонид Лапцуй’ падвэхэт тэра тара. Тикы’ пуд тохолаӈгураˮ, видеом’ падаӈгудаˮ. Пуна’ электронной почтавна ӈэдабта тараӈгу: lӈpt’uev’kie-chteniyӈ@yӈnˮex.ru. Пуна’ TikTok приложениян’ ӈабтаӈгураˮ, #читаемлапцуя2021 пидтеˮмям’ падаӈгудаˮ. Тыˮ ниць иры’ 15 яля’ пиркана нерня’ хаˮамвы ӈацекыˮ ненадо ӈудандо’ терад няˮмаӈгуˮ. Нердена тарця пирдырма 1988 похона март иры’ 28 яля’ Ленинградхана ӈэвы. Хуркариˮ юнетаˮ паднанаˮ, ӈарка ученойˮ таняна мэвыˮ. Паднана нямдо’ тензебтембавыˮ. Ямалхаднаˮ таня’ Леонид Лапцуй’ пухуця, Елена Григорьевна Сусой, ӈэдалёрмы. Лидия Гладкая, паднана не, Наталья Ного ӈобтикы маняˮ яхананаˮ юнета ненэцяӈг’ ӈарка паднана нянди’ илемям’ тензебтембаванзь ядэрмэхэ’. Ныда’, Яр-Сале’ терˮ тохолкодаˮ ӈацекыˮ ириндо’ падвы толабавыˮ.  Г.Кинчина’ падвы"
https://vk.com/wall-147614552_2643,"Хакця’ илеˮмя Мань нюмами Милада Сэротэтто. Ненэй нюмами Нюдя не. Ӈацяни нюмда Хэнути. Пыда невхы ирината нюмам’ мине. Мамами - Тамара. Небяюни’ нисяюни’ ӈулиˮ сядоˮӈаха’. Ниниˮ малˮ саваˮ. Мань вэнекони, Хакцяни илам’ вадеˮман’ харвадм’. Ихинани сямянхат сава вэнекоӈэ тасламбив. Хакцида поръяˮ, сэвкоцида ябереˮ, пыякода паˮмя, ӈэкцида мереˮ, тэвакоцяда юснакораха. Вэкоми ненэцяндарев’ иӈудо’. Мань ихинани тарця вэнеко я’ тирˮ ниня яӈгу. Теда’ пыда вэсэйма, таремди’ манзара. Ервота илаӈгана тараван’ тамна харва. Енаˮ ӈарка таром’ минре. Харта иланда ӈани’ тарцяңӈэнив. Сиднаˮ тохоламбада учительваˮ манзеты: «Хусувэй иленя ңӈамгэ таросиˮ ни илеˮ». Тюку вэнеко сертавэда ңӈока. Теда’ пыдкоеда юˮ пода. Ханяӈы яхана тарта хыдвы, ялмавы. Хонёбта ңӈэкцида манзарасетыˮ, тикад тёрнорцеты, тамна хонё мадартаˮва. Мамав манзеты – пыда юдэрӈа, невхы иламда мание. ⱧӇарка ниниˮ вэнеко’ илеˮмям’ вадеˮпато’ ӈулиˮ инзелесетыдм’. Ⱨ Ӈобаӈгуна Хакця хацявы хаˮ. Нара’ мюсебанаˮ, яхам’ мадабавэваˮ. Тет суˮляко сейдо’ пина ңӈопой ян’ мардевыдˮ. Яха’ тяханя’ хэван’ нивыˮ харваˮ. Яхадейˮ небянадо’ ӈулиˮ туромыˮ. Тяханяна суˮлякоˮ ңӈани’ ӈатенавыˮ. Мань ӈацяв Пуромда ңӈэдавы, вэнекода сеяда хэвы, пуня’ салмыˮ. Яха’ еркана енд саˮмы, сюрвы. ⱧӇаниˮ вэнекоˮ яха’ тяханяна сую вэнолтамбавыˮ. Тикы вэнодˮ малˮ манзара тоховдавэй ханиˮ ңӈэвыˮ. Тикы яля’ Хакця сярвы, пыда ныланавы. Маяндорць туротаˮ суюˮ мание Хакця нивэда пирасˮ. Хан’ хэвхана ӈулиˮ мадармы, инямда ныкалман’ харвавэда. Ирими вэнекомда ңӈэдавэда. Тикы Хакцяр ит’ санавы, яхам’ мер’ мадавэда. Ненэцяˮ тэри сырмыˮ. Суюˮ няна мэна сидя ненэцяӈг’ выдаравэхэ’. Хакця я’ ни’ танаˮмахаданда ябти тёрхана сую харевыда. Мунд’ нина намдортиˮ суюˮкоци тянёмбой пыя’ малхана сибицёвна сякалцетвыда. ⱧӇаниˮ вэнекоˮ нямдо’ маниеˮ ңӈобтарем’ тарем’ сертабидонзь. Нёлёко суюˮ едям’ намда ит’ санавыдˮ. Хакця ңӈобкарт тым’ хэвня’ нивы ңӈэдараˮ. ⱧӇани няхаˮта тарем’ мандараха: «ⱧӇамгэ нудаˮ?! Сейдаˮ нёя пинˮ. Тыˮ сидя хэвувна миˮӈадаˮ!». Вэнекоˮ нямдо’ мание ит’ санэйдˮ. Малˮ ңӈопой мадӈэ, тёрӈэ сертадо’. Ӈэсы’ терˮ хасаваˮ тёрытахандо’ сёсялмыˮ. Пыдо’ ханяӈыдо’ ңӈанохона яхам’ мадабидо’. Тыдо’ пудандо’ танабидо’’. Ханяӈы ненэцяˮ хан’ ниня нусь мадабидо’. Мэтидо’ ңӈаркаˮя янаˮ тыˮ ңӈэвыˮ. Сулякоˮ, вэнекоˮ, ненэцяˮ малˮ яхам’ мадавэдо’. Ты пэртяˮ тянёмбой’ таӈгамыˮ. Вэнекоˮ малˮ товыˮ, Хакцяри тамна яха’ тяханяна хаёвы. Таняна ӈулиˮ нюдяко суюкоця танявы. Пыда Хакцян’ пёдван’ харвавы. Вэнекоми суюм’ ит’ танавэда. Суˮляко серцялмы, тикад ит’ харта санавы. Яха’ ерканя енд хацявэда ханаˮ. Сую ӈулиˮ ӈапвы. Хакця суюм’ павэхэданда сибёвна сякалмэда, яха’ няби’ ня тэвравэда. Яха’ варан’ тэвода сулякоˮя ңӈаркавна санавыˮ, тикахад тобахананда Хакцям’ ладвэда. Ти’, вэнекоми тебкадавы. Ирими тынзяӈгана яркавэда, тарем’ нэкалмэда. Ӈацями няби небями, тикад маняˮ ңӈацекэӈэ ярман’ харвавэваˮ. Вэнековаˮ сяˮмэваˮ. Мань вэваркавна тенейн’. Нюдям’ ңӈэвэдм’. Тикы серо ңӈарка ниниˮ вадеˮядонзь. Хакцям’ ңӈарвоˮмахадани маниевась. Вэнеконаˮ тарця илеˮмяда ңӈопой вуни ңӈаˮ. Мань нянани тюку вэнеко’ илеˮмяда сайнорта солдат илраха. Школахана сиˮми тохоламбада манзеты: «Солдатˮ маняˮ илевана еˮэмняна иламдо’ нивэдо’ сяй». Тиканда тюку вэнеко солдатдарев’ ненэциеˮ илам’ лэтамбида. Мань геройӈэ толабив. Ти’, таˮ валакада.  Милада Сэротэтто’ падвы Х. Яунгад сидянг"
https://vk.com/wall-147614552_2642,"Конкурсан’ падвы  Няхарˮ некас  Тамальӈгана, Яˮавлада хад, Хад марыбабˮ, Тецьда паӈохона Няхарˮ пебясар, Няхарˮ некас Илам’ манэˮманзь, Илам’ хорманзь Ӈэдалэйдаць. Масадабˮнандо’ Хад яӈговакы. Ӈаркаˮя нум Нярасявакы. Янда сава ерт’ Тэвˮмахадандо’ Няхарˮ ӈэдалёда, Ӈэдалева’ сер’ Пойм’ ётакыˮ. Харто’ индё’ сер’ Мимы ӈэбˮнандо’ Няхарˮ некас Тарем’ ниць еремдˮ. Тюкоехэвар Ӈаркаˮя нум’, Нум’ вэсаконд Вато ӈынив. Ӈэдалёдиˮ нерад Поӈгэй мерцяр, Мерцяр ладада. Няхарˮ ӈэдалёда, Няхарˮ некас Ӈыландо’ мэтито’, Ханото’ пыяхад Ёмзя хадкор Тюˮури’ пяда. Няхарˮ ӈэдалёда, Няхарˮ некас Няби ӈудаханато’ Индо’ няˮамбиˮ, Няби ӈудаханато’ Хокоця’ тюрдо’, Тюрдо’ няˮамбиˮ. Хокоця’ тюрамда Ненсаминдя ня ӈэдарабˮнанда, Тюранда малко Хаданда поӈгана тэри ёхода. Тарця хадхана Няхарˮ ӈэдалёда, Няхарˮ некас Пойм’ ханя ёсˮ. Нита нерденя, Ӈарка некадо’ Тикы хадхана Нултанакэда. Пуняю’ саӈом’ ӈэдара, Ӈэдалёдараха ӈоб’ ни ӈадюˮ. Ӈарка некадо’ тарем’ сырпата Техэ нув ‘ пан ӈадимдарханё… Я’ ӈэсоˮмана пыда няюнда, Ӈоб’ ӈэдалёда миндянарханё. Ӈатенава сер’ Тарця хад’ пуд, Маниена танябˮ Им’ таӈгабтамби. Хуна’ сяхаӈгав Маниевы парм’, ӈэдалёда парм’ Ӈарка некандо’ Ханда’ ядувна, сярда’ ядувна Нултанидавˮ. Теда’ нултавы, техэ яхадандо’ Нерденя нянда, нянда пуй мимы Ёнэ некас ӈывы ӈынив. Сидя некас Ӈамгэ янди’ понд’ тэвъянакэхэ’?. Ханоти’ ядан’ ӈамдари пяди’... Хуна’ сяхаӈгав тарем’ сырпати’ Я’ ӈэсоˮмана ӈулиˮ ӈатенади’ Нюдя някотяди’ ӈадимдарханё.. Няхарˮ некас, няхарˮ пебясар Ӈамгэ яндо’ понд’ тэвъянакыдˮ? Ӈарка некадо’ индя ядэрабцоˮ тюку сероˮ пуд няхаюта ня’ вадетанакыда: -нюдя няхаюни’, сянда няхаюни’ Тюку сидя сиˮив Маняˮ миӈаванёˮ, Таняванди’ нид Пыдари’ еˮэмнанди’ Маняˮ нива юхуˮ. Ӈэдалёва’ сер’ Ими манзеты: «Няхавахаюни’ Техэ янди’ вэт’ Тэвраӈгухуюн’. Мякы мякнанди’ Мань сиципой хаˮмариндˮӈаха’? Хурка мань ӈодˮ Тикым’ тенери Нерняю’ ӈоб’ миӈадамзь».  Ася Вануйто’ падвы 🙏🏻"
https://vk.com/wall-147614552_2641,"Ялякоця ’ Хэвы сиˮив яляхана Салехардахана ӈарка серˮ ӈась. Таняна округнаˮ тиӈгы хардахат хынотаˮ, таранаˮ ӈацекыˮ маˮлыць. Пыдо’ «Ялякоця» конкурсамдо’ мэˮӈаць. Харта ӈодˮ тикамдо’ нердена яӈорэй минредо’. Тарця тарана серт’ юркад вата хибяриˮ товыць. Сидя яля’ сер’ нито’ нерад ханзерˮ тараˮ, хыноць пирˮмамдо’ манэˮлабтамбись. Тикы нита поӈгана Ангелина Сэротэтто мэвысь. Пыда Яр-Саля’ школахана няхаромдэй по’ тохолку. Конкурсанда нямна тарем’ мась: - Хыноˮмани’ мальӈгана сейми нись пинˮ. Салехардан’ тованаˮ нерня’ сиднаˮ ёльце сававна табедамбиць. Ӈока ненэцяˮ нерад хынопˮ нянани ханяцей савараха. Сяхари’ конкурс ӈэбˮ ӈани’ тованзь ятнадм’. Ниниˮ поӈгана хуркари ехэрана сё намтадамзь. Хынотаˮ ӈокадо’ Ангелина’ ӈараць. Нянэсяри’ ваˮлёйˮ ӈэвыˮ. Сёдо’ тэри хайнаˮ. Хусувэй нерня’ хаˮамвы хынотаˮ, тараниˮ ненадумдэйдонзь. Сырмы ненэцяˮ ӈобтикы маямбиць. Яр Елена, выӈгад товы не, маˮнисяв, мань ӈулиˮ маямбидм’. Тарця концертхана мэˮмами яӈгу. Ӈацекыˮ хыноˮма ёльце поиˮ. Тикыˮ поӈгана ненэй ӈацекыˮ ӈока ӈэвыˮ. Ихиня ёльце сава. Тарця конкурсм’ мэˮвандо еˮэмня культурахана манзарани «Ямал-нюˮ наˮ я!» Ассоциация нядавыдась. Тюку видеохона ханзерˮ хыноˮмамдо’ манэˮтадаˮ. Тикы’ няю’ ӇR.YӇMӇL приложенийм’ телефонатаˮ мю’ мэдаˮ. Пуна’ интернетраˮ табцадараˮ. Тикы’ пуд сидяӈг’ ед’ тидхалераˮ. Тикарихина манэˮтараˮ. Сидяӈгаваˮ ненадумдаˮмасавэй. Н. Салиндер’ падвы"
https://vk.com/wall-147614552_2639,"Ӈацекынаˮ тохоламбадаˮ пирдырмыˮ Маняˮ Россия янаˮ терӈэ тодо тэнз ненэцямаˮ. Хусувэй тэнз харта мэта вадада таня. Россия’ Конституция’ сер’ хусувэй ненэця’ харта вадавнанда лахана пирӈада. Вадамда школахана тохоламба ватода таня. Тарем’ округнаˮ тиӈгывна хусувэй хардахана ӈацекынаˮ харто’ вадамдо’ тохоламбидо’. Тикы серкана сидто’ тидхалембадаˮ – ненэй вадан’ сидто’ тохоламбадаˮ. Едэй илаӈгананаˮ вадаваˮ лэтрамбадаˮ – пыдо’. Манзаяндо’ малхана ӈацекынаˮ харто’ вадамдо’, сёёдо’, лаханакудо’, иландо’ саирм’ нидо’ юраӈгуˮ. Школахана манзаямдо’ тамна тяхасовна минревандо’ еˮэмня пыдо’ ӈодˮ ӈобтикы етри’ тохолкуˮ. Ӈопой яхана сяхаӈгарт ниˮ нуˮ. Тандая’ Москва маркана ӈани’ ӈобт’ маˮлыдаць. Сянандиˮ я’ ёкат товыць. Луцаˮ вадам’, хареˮ вадидо’ тохоламбадаˮ нито’ ханзерˮ манзаравам’ манэˮсармыˮ. Тикыто’ ямбан’ няхатато’ тохолковыˮ. Ямалхаднаˮ сидя ӈацекы тохоламбада таня’ ӈэдалёрӈаханзь. Меретя Григорьевна Тусида Ямальской районхад ядэрмы. Пыда Сёяха’ школахана янда терˮ ӈацекыта ня’ ненэй вадамдо’ харакута сер’ тохоламбидо’. Ольга Пандо Приуральской район’ няд Аксаркахад товы. Нюдя ӈацекы тохоламбаванда хавна тамна хабиˮ вадам’ тохоламбадаӈэ тара. Тохолкова’ серото’ хавна хусувэдо’ ӈацекыто’ сертавы ӈамгэрико тэвравыˮ. Тикахаˮтато’ ӈарка выставкам’ хамэдавыˮ.  Г.Кинчина’ падвы"
https://vk.com/wall-147614552_2638,"Яӈгана пэӈгудˮ Тадхав тыˮ лекаранаˮ тэхэˮ пароˮмаˮ. Мале нердена яӈганинидо’ Красноселькупской, Шурышкарской, Приуральской районхана манзара пэйдаць. Тюку яля’ пиркана няхарˮ яхана манзара пэӈгудˮ. Тамна 27 тыˮ лекарˮ тадри’ Тазовской’, Паюте’ выӈгана, Ямбург харад’ ядхана тыˮ яӈгыба пяӈгудо’. Ӈодьˮ иба нум’ ӈэбта тара. Тюку по’ 526395 тым’ яӈгаванзь тасламбиˮ. Яӈганавандо’ хавна лекарˮ ты толабаӈгуˮ. Хусувэй тэн’ лаха карточкам’ сертабиˮ. Тикахана хибя ты ӈэвада, сяха’ яӈгавы, ӈамгэ’ тоˮолха хабцяӈгад пардонтавы ӈэвада пады. Тарця карточкыдо’ малˮ ӈопой системахана ӈэӈгуˮ. Яӈгана пэвандо’ нерня’ ӈахакуд пон’ хамекурӈаˮ. Хибя ханяна мята ӈа, сян тэда тикы яӈганава’ ёльцяӈгана малˮ тенева тараˮ. Тиртя ӈанохона ӈэдалёрпˮ тикыд ӈобтикы ӈахакуд тасламбадаˮ. Яӈганавадо’ округхананаˮ няхарˮ ян’ тярмы. Тарем’ сыв’ яӈганаван’ ты пэртяˮ харто’ тарем’ харваць. Тев’ ёльцяӈгана тэхэна мэнаˮ ӈамгэ’ мянувна таӈгаˮ. Ӈадьбято’ тыˮ сапоˮлана ирым’ яӈгана таславыˮ. Тарем’ тым’ яӈгава’ няю’ есям’ салдамба ни тараˮ. Тикы’ няю’ округваˮ есямˮ ӈадимдемби. Яӈганавандо’ хавна тэхэˮ биркы ӈабтамбиˮ. Тарцясипойˮ ӈэрё’ хабартава’ ёльцяӈгана тэмд хабарталван’ миць нир пиратˮ. Н. Салиндер’ падвы Сидяӈгаха’ Х. Яунгад’ тадтавэхэ"
https://vk.com/wall-147614552_2636,"Соёˮ мидаˮ пюˮ Сиˮив юкад вата самляӈг поˮ тяхана ӈэвы серˮ ӈэбта ӈодˮ, тарця ялэˮ мэмыˮ нинаˮ нинаˮ юрыбюˮ. Сайнорма’ поˮ нензелˮ ниць ӈаˮ. Округхаднаˮ хэбидя сайнорма’ похона сайнорманзь ханмыˮ ӈокаць. Поӈганандо’ ненэй ненэцяˮ ӈани’ таняць. Ханяӈыдо’ юнета ненэцянзьˮ. Ӈобто’ Иван Антонович Юганпелик. Пыда паднанась. Ӈавнанда тамна «Няръяна Ӈэрм» газетанаˮ редакторӈэ таравысь. Тикада ти, нянаˮ ила’ нямна тамна ӈока ӈамгэм’ теневаван’ харваˮ. Ӈадьбята тарця тарана серо минрена Сергей Шулинин иринаˮ соёˮми пю. Пыда’ вадавнанда сайнороˮманда пуд пыда няˮанда наградыдаˮ нивыˮ мийˮ. Тарцяˮ: медаль «За отвагу» (приказ по 20-й мотострелковой бригаде 1-го Украинского фронта № 2/н от 07.03.1945 г.) и орден Отечественной войны II степени (Указ Президиума Верховного Совета № 223/61 от 06.11.1947 г.) ӈэвыˮ. Округхананаˮ ӈани ӈопой Иван Антонович Юганпелик танявы. Тикы няда 1925 похона соявы. Пыда ӈодˮ ӈобтикы сайнормы ненэця’ ӈэвы. Техэ сайнорма’ яхаданда Бреславль’ няд ӈэсиˮ товысь. Закон саирˮмана теда’ вадемы наградыдаˮ паднавы ириваˮ Иван Антонович’ мяд’ терˮ няˮма пиръядо’. Хибя Иван Антонович’ мяд’ терˮ теневыда, Сергей Шулининан’ лаханабˮто’ сероˮӈаˮ. Масиˮ ӈамгэ тарцяхана няда пиртадо’. Сергей Владимирович тандая’ ӈани’ ӈобˮ нянаˮ мяд’ терˮ хось. Иван Яптик Ямальской районхы Сёяха’ няд ӈэвысь. Мята’ терˮ тедалахана илевыˮ. Хахаяда яля’ Сергей Владимирович таня’ ӈэдалёрˮманзь пэрӈада. К. Нядонги’ падвы"
https://vk.com/wall-147614552_2629,"Конкурсан’ падвы  Нара’ ельцяӈгы  Нара’ ельцяӈгы нянани ӈулиˮ сава, Нара’ нумда ядеворӈа. Нема ни харваˮ, Нара’ яля ӈадиворӈа. Сыра холкаӈга, яха лохортаˮ, Сейми ӈулиˮ маймбасеты . Ӈамгэхэвами’ ханзеркавˮ ханда, Ябми нерняна сюрмбада тоˮолха ӈэсеты. Нара’, яля ямб ӈэсеты. Ябто” мяд’ нимня тирць ханӈаˮ, Хасава” ханеванзь ятнасетыˮ, Ты” едэй нядадамдо’ пюрӈаˮ. Нара’ ты” нисерӈаˮ. Тиртяко пидядамда сертаби, Валакада’ ханийˮ ӈадимдаˮ. Хусувэйˮ ханякохов паромбиˮ!  Стелла Тадибе’ падвы"
https://vk.com/wall-147614552_2627,"Хаданана”, небянана”, неянана”, нябакуна”, не ӈацекы” сензада ӈада”! Я’ сяр’ ниня’ ил няданда” пере, няданда” миӈа."
https://vk.com/wall-147614552_2624,"Конкурсан падвы Заголовок: Хэхэˮ яˮ Ӈ арка недарма мюмня’ Тюку яля’ ӈани’ мюсеӈаваˮ , Тарем’ ӈоб’ ӈэдалебˮ нанаˮ Вэйняӈы хэван’ маняˮ ӈоб’ сылагӈаваˮ . Ямал хэхэˮ, сидя седа’ Ӈарка хой ниня’ мятреев нуˮ ӈаха’ Сяни юрˮ поˮ хэсь Сомбокоцявна пыди’ тамна ӈахат, ӈахат маниев сидя мяˮ лахаха’ Вати’ таня, синди’ таня. Сянэри ӈэбто’ ӈодˮ хибярир: Малкода, ёндана ӈэсыр, Тэри ӈэдалёртар ӈэбто’ ӈодˮ , Хура паромбабˮ таӈодˮ Синдя мада сяхарт ни хандˮ . Тарем’ ӈодˮ хусувэй хибяˮ Выӈгана иленяˮ, тэнзанда сер’ Хэбидя ёдо’ пыдо’ таняˮ . Хуркари нумгана: пэвдяхана, Сата хадхана, мал’ синёхона. Я’ падарципойˮ пыда хоӈгуда. Сава сензя’ ед’, хаерˮ ӈадимбˮ Мяд хасава’ ханм’ хада ӈэӈгу. Мань ив’ ядэрӈа: «Теда’ и’ манзь Маняˮ ӈулиˮ едэй ненэцяванёˮ , Ханзерˮ тамна невхы’ сер’ , Иринанаˮ, хадананаˮ табекуˮ сер’, Едэй илаӈгана тамна илева »?  Автор: Хойне Вануйто’ падвы 🙏🏻"
https://vk.com/wall-147614552_2622,"Сехэрэда ни тоходˮ  Леонид Васильевич Лапцуй янаˮ ӈардан’ сямянхат юнета паднанаваˮ. Тюку по’ сояˮма’ минанда 89 пода ӈэӈгусь. Паднабцянда ӈылад ӈадимы манзаида хусувэй ненэця’ теневыда. Сянхав поˮ ямбан’ тохолкода ӈацекыˮ помнандо’ пирдырмам’ мэцетыˮ – Лапцуевские чтения. Тарем’ тасламбидо’, хибя сямянхат савовна Леонид Лапцуй’ падвым’ толаӈгу. Яр-Саля’ терˮ яра иры’ 25 яля’ тикы ӈарка сер’ еˮэмня культурандо’ мякана маˮлёвыˮ. Ӈарка иримдо’ тензебтембавыˮ. Леонид Васильевич Лапцуй падвы манзаиˮ нямна, иланда сехэры’ нямна лаханавыˮ. Тарем’ Яр-Саляхана хусувэй по’ ӈобт’ маˮлюрӈаˮ. Ӈацекыˮ, сидто’ тохоламбадаˮ, ириндо’ илеˮмям’ ивхалпиˮ. Ириндо’ падвы толабиˮ. Хусувэдо’ ӈамгэхэвм’ ӈахакуд сертаби: ӈопойдо’ иринда падвы стихотворением’ вадеˮӈа, няби сём’ мэˮӈа, ӈанидо’ лаханаком’ ӈадимдембиˮ. Сямянхат савовна толаӈговым’ яӈга падаркана, ӈуда терхана ненадумдабидо’. Тюку по’ ӈацекыˮ ӈарка нито’ ня’ культура’ хардахана наӈэдя концертм’ сертавыˮ. Сёётэй нидо’ хыноˮмыˮ, таранидо’ - таравыˮ. Интернатхана тохолкода ӈацекыˮ Леонид Васильевич’ падвэвна Едэйко’ илеˮмям’ ӈадимдевыˮ. Библиотекахана манзарана Ирина Ядне’ вадамда мэˮӈась: -Тюку манзаяваˮ хусувэй по’ минреваˮ. Леонид Васильевич’ сояˮма’ яля’ няю’ тидхалы. Ӈобˮ ныхым’ мэць культура’ сероˮ центр’ ня’ тюку сава сермаˮ тидхалембиваˮ. Выставкам’, толаӈгодаˮ, падтаӈгуртаˮ конкурс сертабиваˮ. Тюку по’ ӈацекынаˮ ириндо’ падвы нямна ӈобтикы падтаӈгурӈаць. Падтавыто’ поӈгад саваркавна сертавыдо’ тэрабиваˮ. Конкурсандо’ нюм’ – «Земля моей любви». Теда’ манзаидо’ культура’ мяд’ фойехана ӈыдыць, хусувэй товы ненэця’ манэць пиръядась. Концертан’ товы ненэцяˮ ӈока сава вадам’ Елена Григорьевна’ нямна намдаць. Пыда иланда ямбан’ Леонид Васильевич’ нядмаӈэ тарась. Вэсаконда манзаи книга’ терӈэ маˮламбидась. Тохолкода ӈацекыˮ еˮэмня толаӈго книгаˮ пыда сидта нядмяць малˮ сертавыˮ. Янаˮ тиӈгывна хусувэй школахана падвэвната ӈацекы тохоламбадаˮ манзараˮ. Сидя ӈарка ненэцяӈгˮ хусувэй ненэй ненэця’ сейхана илеӈаха’, ӈадьбята иланди’ сехэры сяхаӈгарт ни тоходˮ. Автор: Г.Кинчина’ падвы  Фото: Сидяӈг http://http://yamaltv.ru/ сайтхад ханавы ханавы"
https://vk.com/wall-147614552_2621,"Новости от наших коллеги с Таймыра  Таймырхана грант падыбиˮ Хусувэй по’ Таймыр’ терˮ ненэцяˮ грант падыбиˮ. Тарця еси нядмяць хуркари ӈамгэ серодо’ нерня’ тидхалембиˮ. Ӈэрм’ терˮ ненэцяˮ нядабава’ еˮэмня сертабидо’. Пудана поˮ грант’ есям’ мипдаˮ фондˮ ӈадиберӈаˮ. Ненэцяˮ ӈоб’ конкурсхана тараˮ, грантдамдо’ няˮамва’ няю’ паднаˮ. Ӈока поˮ Норильский Никель’ нюбета компания, няби «По развитию северных территорий Агенство» тарця нядми ненэцяӈгˮ мипихи’. Тикы’ хавна ненэцяˮ ӈани фондхаˮ ӈобтикы грант падыбиˮ. Теда’ ӈобтарем’ ненэцяˮ грант падабава’ манзаям’ минреˮ. Культура’, ӈацекы паднава’, тохоламбаваˮ, ханева’ нямна паднаˮ. «Мир Таймыра» нюбета проект Норильский Никель’ компания ӈадимдевы. Ӈани нинаˮ падвыдо’ тыˮ сапоˮлана иры’ пудана яляхана мале ӈэдабтабˮто’ тараˮ. Сие ниць’ иры’ пудана яляхана мале таслаӈгудо’ ханяӈыдо’ тикы манзаям’ пирдалевэдо’. Нюртей грант ӈадимдевыˮ ненэцяˮ нидо’ тохолаванзь семинарм’ сертавыць. Тикахана грант ханзерˮ падыба таравам’ манэˮлабтамбавыць. Хусувэй проект’ падыбадан’, община теран’ нядмадандо’ теневанаˮ ненэцие таславыˮ. Пыдо’ тарця тарана ӈарка серкана ехэрана нито’ манзаи тидхалембаӈгуˮ. Проект минрена ненэцяˮ вадавна, теда’ мале пыдо’ ӈока проектм’ районанаˮ тиӈгыˮ харадˮ терхат няˮамвыць.  Автор: Елена Ямкина’ падвы"
https://vk.com/wall-147614552_2617,"Новости от наших коллег с НАО. Тёняӈы нинаˮ ил Заголовок: «Илебц» театранаˮ еˮэмня «Илебц» театраваˮ «народный» нювм’ недвоˮӈа. Тарця юнм’ ваеравы по’ пудана яляхана намдаваць. Округнаˮ тохолкова’, культура’ серо минрена департамент’ коллегия’ маˮлёвахана тарем’ тасладонзь. Тарця ӈарка нювм’ няˮаммаханандо’ театрхана сянакода нинаˮ ӈока ихид миндаˮ вади намдаць. Хибяхад театраваˮ миӈа Тикаваˮ иˮӈудота нянаˮ ибедорма, ненэциеˮ паднанахад Прокопий Явтысойхад миӈа.Паднана няваˮ нертей директорӈэ тарась. Театрм’ ӈадимдева’ хавна - сертавым’ лэтрась тара нивˮ. Прокопий Андреевич ӈадимдевы тенад иле, нерняри’ вадюдана. Ӈока поˮ тяхана паднанаˮ нямдо’ нядабавыˮ тянё ниць ӈаˮ, поӈганандо’: Надежда Талеева, Анастасия Михайлова, Анастасия Помылева, тамна ӈани сава нинаˮ мэвыць. Пыдо’ театран’ сянакодаӈэ товыць. Хареˮ манзаито’ пуд пэвсюмбы’ пеляхана репетициян’ паромбасетыˮ. Тарем’ нертей манзаядо’ ӈадимясь. Тикахад яндо’ терˮ ненэцяӈг’’ Прокопий Явтысой’ пьесавна хамадавы манэˮлабтаць. «Пензер» спектакльхана ханзер’’ ӈэрм’ яхана илена’’ ненэця’’ хойхана Совет’ ила’ товам’ ядабтадонзь. Ӈамгэ несэйм’ тарця ил’ мюсерта’’ ненэцяӈгˮ тэврась. Нертей сертавэндо’ режиссёрӈэ Любовь Лебедева тарась. Тарем’ янамбовна нинаˮ манзараваˮ нерняри’ миӈась. Тикы’ пуд «Тундровые были» пьеса ӈадимясь. Ненэця’ вадакоˮмна хамадавысь. Нинаˮ несэй манзаямдо’ харвась нерня’ минредось, маймбась манзараць. «Илебцаваˮ» юбилейханда хамеку Яхананаˮ сяни юˮ поˮ ямбан’ тарця вадаˮ соˮ, илебей ненэцяˮхариˮ вадавнандо’ лаханаван’ ниˮ харваˮ. Вадюданаˮ ӈацекынаˮ хойхана мюсермыˮ иринато’, хаданато’ вадам’ нидо’ хамадамбюˮ. Ӈацембойˮ нюхуто’ невхы ненэй нюбе ниˮ мипюˮ. Ӈацекыˮ вадамдо’ намдормаˮ еˮэмня театрхана ӈарка манзаям’ минреˮ. «Илебц» театраваˮ мале сидя юˮ самлянзимдей по’ ненэциеˮ вадавна манзаидо’ манэˮлабтамбиˮ. Театрхана неˮ, хасаваˮ ненэй артистдарев’ сянакуˮ. Тарабˮнандо’ тараӈгуˮ, хынотаˮ, вадидо’ мэтаˮ. Пыдо’ манзаидо’ ил’ ватом’ манэˮлабтамбиˮ, илаӈгад миӈаˮ. Таняна сянакодаˮ хибяриˮ ӈодˮ хусувэй мэвна несэюмданаˮ. Нюртей театрм’ нэмбвыˮ нюˮ, нюто’ нюˮ теда’ сянакодиˮ поӈгана таняˮ. Хусувэй манзаядо’ ненэциеˮ илм’ манэˮлабтамби. Неˮ хасевдо’ хусувэй серкана нядабидо’. Серуто’ поӈгана сём’ ханасетыˮ, вадаком’ вадецетыˮ, нюдо’ вадабасетыˮ. Хой’ терˮ ненэцяˮ поӈгнандо’ сававна илесетыˮ, тярпдадо’ яӈгусеты. Тоенана поˮ мальӈгана нидо’ нядабасетыˮ. Нумд’ пунрась илеˮ, хэбидя ёдо’ теневаˮ. Тюку по’ – «Илебц» ненэцие’ театр ненадо подо’. Нинаˮ сертавыˮ ӈокаˮ. Таӈок поˮ ямбан’ спектакальдо’ манэˮлабтамбась ӈока ям’ сюртець. Ханярина мэвыˮ – округˮманана’’ ӈэдалёрӈаць, ӈарка март’ тэворӈаць. Финляндияхана, Голландияхана, Норвегияхана мэць, хуркари’’ фестивалькаˮ тэвормыць. «Охочие комедианты» фольклорм’ минренаˮ театр’ фестивалькана Ярославль маркана мэць, таняд сидя наградам’ тэвраць. Театр’ похона Карелиян’ тэвормыць, Сочи маркад лауреатӈэ тоць. Манзаидо’ илаӈгад миӈаˮ, невхы илам’ манэˮлабтамбиˮ, вадёдана ӈацекынаˮ еˮэмня сертабидо’. Ненэцие’ культурам’ тюˮу’ пэрӈаˮ. Сидя юˮ самляӈг поˮ тарем’ манзараˮ. Енаваˮ, тамна ӈока поˮ тидхалембада серто’ минреӈгудо’.  Автор: Ю.Талеева’ падвы"
https://vk.com/wall-147614552_2615,"Ӈарка Хорали’ Ӈ арка Хорали’ , Папакоця нев, Яр ӈамгэм’ пяӈгу, Сёр муноˮӈая. Сярм’ пыиˮмана, Сярм’ нэкалкани’ , Яберихивабˮ Нянд’ мэвы сяр Сёнзям’ яёлемби. Папакоця нев, Варер ӈэя. Ӈ арка Тохо’ Пыя’ , Няни’ мярвы Сидндет халакˮ Парахэхартаду’ Нёхони’ ӈэдара. Ӈурня неками’ Мамбˮнанда мась, Папакоця немд Нёр ӈылапю’ , Неранд няӈы Няр тэвавы, Няр нив’ ӈаˮ. Няр пэрӈ ая, Серм’ пэрӈая. Ӈ урня неками’ Тет хабт’ ни’ Ӈабтавась. Вэсако нисями’ Сидя хабт ни’ Ӈабтавась."
https://vk.com/wall-147614552_2614,"Рубрика: Невхы сёˮ Хоралиˮнаˮ тэта  Тэта нярихатаˮ Тарем’ маньидаць, Тюку явна Хоралиˮнаˮ тэта, Няваˮ тутӈасиˮ. Тосяндада яда Таӈ горка ӈэись. Ӈ аркˮ Пэˮ малан’ Луца’ юˮёнарта Сидя ӈэсыхына Лохолабтаӈгуда.  Семен Вануйто падвы 👍🏻"
https://vk.com/wall-147614552_2613,"Ты пэрма - иланда саирˮ Тазовской районхана СПК «Тазовский» предприятийхана манзарана ӈарка тыˮ лекарамдо’ ненадумдаць. Пыда нянда «Заслуженный работник сельского хозяйства» нюмам’ Россиянаˮ президент Владимир Путин миӈась. Елизавета Вануйто иланда’ ямбан’ ӈопой яхананда манзара. Няхарˮ юкад вата сиˮ ив поˮ ненэй ненэцяӈгаˮ на тарана манзаям’ пэрӈа. Тиканда хавна тандая’ манзара товыˮ илаӈгы ненэцие тидхалемби. Сидта нядмяць Тазовской районхана поса’ хабцяӈ гад тыдо’ яӈ габиць. Тарем’ Ӈэдя’, Паюте’ выӈгана хареˮ иленаˮ ненэциеˮ ты хабцяӈгад лэтрамбиˮ . Нянда сыраць илаӈгы ненэцяˮ манзаямдо’ мэне тохолкуˮ . Харта ӈодˮ Елизавета Павловнана Тасу’ явхана сававна теневадо’. Хусувэй мякана пыда тарана мядондадо’. Янда’ терˮ ӈока хибям’ техэ паӈгахадандо’ теневыда. Автор: О.Вануйто’ падвы"
https://vk.com/wall-147614552_2612,"Ненэцяӈгˮ вакцинам’ ӈабтамбиˮ Тэхэна мюсерта ненэцие хабця’ нива палава’ еˮэмня ӈани’ яӈгаба пяйдо’ . Хахаяда яля’ Салехардахад Надым’ няю’ вэӈгалёда сехэры’ ниня лекарˮ автобусдо’ ӈабтаць, тикахана ты пэрти яӈгаба пиртыдо’ . Ненэця’ ӈатенавандо’ еˮэмня палаткы мярвыць, тикахана ты пэртяˮ падродо’ сертаба, нылана пиртаˮ. Лекарˮ манзаямдо’ ненэцие мюсьлабиˮ ниня’ минреӈгудо’ . Мале сян яля’ сер’ юркад вата ненэцяˮ пардонм’ няˮамвыˮ. Тарем’ лекарˮ тет ян’ нултаӈгаӈгуˮ. Таняна тыˮ сапоˮлана иры’ нюртей яля’ пират манзараӈгуˮ. Тарем’ сававна ерембата ӈокхананда матˮ юрˮ ненэцям’ яӈгаванзь тасламбиˮ. Тарця вакцинам’ ӈабтабˮ хабця ни палаӈгуˮ. Тикы’ хавна округнаˮ тиӈгы нюдяко хардахана ненэцяӈгˮ ӈани’ вакцинам’ ӈабтамбиˮ. Ямалхананаˮ мале сидя ёнаркад вата хибяриˮ пардонм’ ӈабтавыць. Автор: Е. Сэротэтто’ падвы"
https://vk.com/wall-147614552_2607,"Заголовок: Ням’ нядабава – вы’ ила’ табеко  Нара’, сянакова’ яля’ ёльцяӈгана хардахаˮ тэворп’ ӈокаˮ ненэцям’ торомдасетыдм’. Сяйман’ харвани’ еˮэмня етя мядо’ палпасетыˮ. Тецьдарка нумгана мят’ тюӈгана ӈока ӈэсетыˮ. Сидя по’ тяхана Аксаркахана сяйни’ хыдякод ӈэрманзь тюбни’, ӈобˮ ӈармэрка ненэцям’ торомдадамзь. Нюмда Владимир Худя. Владимир Ильич илеванда ямбан’ Пэˮ тэлувна мюсерӈа. Харта еркарада Езынги ӈэдараха. - Выӈгана Езынги тэнзаваˮ мэˮӈаваˮ. Пирця-харад’ няна ӈэбта ӈодˮ, Белояр’ терˮ, Пэˮ няна, Пэˮ техэ я’ терˮ ӈобˮ Езынги еркараривнанаˮ сиднаˮ теневаˮ. - Ханяд’ паӈгараˮ ӈа? - Ӈарка ненэцяˮ манзетыˮ, ӈавна нярьяна луцаˮ тобˮ, тыˮ марпа пявыˮ. Ирими ты’ марпавам’ намдавы, Ямал’ няю’ пухуцянда ня ёнда товэхэ’. Ӈацекэди’ яӈговы. Тыди’ сянзь хунвэхэ’. Юкад вата сидя яля мюсевэхэ’. Мютиˮ ямбан’ нютняриди’ тадабавэхэ’. Нензаминдяриди’ ӈахатанди’ серˮ мэˮмэхэ’. Воркута’ няӈы я’ няна Ӈэтё-Пэ танянарха. Тикы ядан’ илелъмэхэ’. Мань теда’ ӈопойдм’. Ниниˮ таняӈговакыˮ, небяеми ӈамгэком’ пэраць пыхыдамда нэрцамланакэда, тарем’ хадювормы. Нисяехэвами манэсоˮмами яӈгу. Сидя юˮ самляӈг ялями ӈэвы, няби ня’ хэвы. Тамальӈгы похона ненэцие Неро-Яв’ ня’ хулкованзь ханлавыдо’. Ит’ яӈгумысь. Харта мантэвэӈэ вадеˮӈадо’. Тикахав ӈавэн’ тарця. Тенат’ ховдавэйˮ. Хадаеми маˮмы: «Тыни’ тэврэйнинюˮ. Ӈамгэхэв’ еˮэмня тэвравыни’ ниˮимˮ ӈаˮ. Ӈамгэкоцяв’ ервадо’ таняӈгуˮ нивˮ». Вэсакомда Пэˮ терхат нелевэда. Татыда харта нюсавэйˮ ӈэвы. Харвабта нюдиˮ яӈгоданакыˮ, татында харта нюкцяда хасава ӈэвы, сяхари’ харвабта тыˮ пыда мэтыда. Тарем’ татылаˮмахаданда, тамна няхарˮ ӈацекы ялян’ ӈадимы. Ӈобто’ хасава – мань нисяеми. Сидядо’ нехэ’. Ӈопой нябакоеми Тайбери’ небяӈэ тарась. Езынги еркарамдо’ падаркана ханзерˮ ёˮӈадо’? Харада тарця: паспортˮ сертаба пявандо’ мальӈгана, нисяеда Худяӈо’ ӈэсыхына илевы. Тикы нида падарт’ падыбавандо’ сер’, пыда сита ӈобтарем’ Худяӈэ падвыˮ. Тамальӈгана ненэцяˮ, неноховавна мюсертаˮ, падарм’ ехэравыˮ. Харвабта, ӈацекыˮ ханерцявакыˮ. Луцаˮ ти тонюˮ, ӈэсы’ терˮ Худяӈэ вадёˮядо’, ӈацекыˮ ӈобтарем’ тикы ту’ терˮ нивням’ ӈаˮ. Хибяхарт ни манˮ, тюку хасава ӈацекы Езынги еркарм’ мэта. Ӈарка ненэцяˮ тикы серкат теневаˮ, теда’ выӈгана ӈахат еркаравнанаˮ сиднаˮ пэрӈаˮ. - Пыдар манзараˮмар таня? - Тохолко малеˮмяхадани, перестройка пэяць. Я’ терˮ ил’ пунсялма. Совхозхана манзаравыˮ нинаˮ манзаясялмаˮ. Ханениˮ ханесэйˮ таросялмаˮ. Выӈгана иленяˮ малмбой’ манзаяхадандо’ ныхыри хаˮаврэйдо’. Сидя по’ выӈгана иледамзь. Пуна’ солдатӈэ хаядамзь. Краснодарской край’ няна мэдамзь. Сямянхат тарана манзаям’ тохоламбидамзь. «Стройбат». Тикы солдатсиˮ, сайнорпˮ, ӈамгэхэртм’ нерня’ мэсь ниˮ пиратˮ. Лакамбой’ иле мэта мядм’ ӈабта тара, яхам’ мада тарабˮ, пул ид’ нимня вэӈгаламба тоходанаманзь. Сидя по’ таняна мэдамзь. По’ хэˮмяхад нелейваць. Сидя юˮ тет поминзь. Теда’ Владимир Ильич матˮ юдня тет пода. Саць ӈармы ненэця’ паӈон’ тамна тэвувдавэй. Мяд’ терсавэй, самляӈг хасава нюда, ӈобˮ не нюкцяда. Ихивахананда нюта илам’ тэхэна маниеда. - Ӈарка хасава нюми самляӈг классм’ малесь, нянани’ мэ. Ты’ ил’ няю’ пыда саˮӈа. Нябими Саля’ хардахана автомеханикӈэ тохолкусь. Няхаромдей хасава нюми нянда пуд’ ӈани’ тохолкованзь хаясь. Ӈаниниˮ тамна школахана тохолкуˮ. Владимир Ильич, Пэˮ тэлхана илебˮ тыˮ нямна хурка? - Яваˮ ӈобтикы я’ пеля нив ӈаˮ, ӈобтарем’ воˮма. Та’ Пэˮ тэлувна ханӈаваˮ. Ӈосавэй-то таня, пиняӈы хэвˮхананда Ямбу таня, Ямбун’ тэворˮӈаваˮ. Тохолавы яваˮ. Таняна ханзо ӈэсеты. Пилюда тянё. Тынаˮ саць ниˮ паддесятуˮ. Ӈобˮ мэта яваˮ. Тынаˮ тэневадо’, ӈопой яхана хасенасетыˮ. сиˮив юрˮ мян няˮамбиваˮ. Нянаˮ тэворӈаˮ. Пуна’ пуня’ Пэˮ понд’ ниваˮ падирˮ. Ет’, илеваˮ. Харˮнаˮ ивняна илеваˮ. Есям’ тарабцонда пирувна хомбиваˮ. Та’ – мор маторпиваˮ. Сыв’ – лы’ нямдˮ мирӈэ мэˮӈаваˮ. Морˮ тодо’ яˮамна ханласетыдо’. Луца’ вадавна хэта, сортдо’ таняˮ. Ибˮ ты’ сёнзяхавана вэва ӈэдакы, я’ терˮ тарем’ илеˮ. Ӈармы вэсако хабтеˮ мор мадабасетываˮ, тадтикахад хабтˮманда хорˮ матыбасетываˮ. Нерде’ тобнаˮ тынаˮ таминдо’ яӈгэйнаць. Ӈопой по’ тяхана нинаць яӈгабюˮ, вэва нум’ еремяць, етри’ сарёсь – тарця нумгана харасиˮ яӈгаба вэва. - Тарана падрода ханяна сертабасетыдаˮ? - Лабаравойхана иленаӈэ толываˮ. Таремӈгав’ ханяри’ мипсетынаˮ. Техэ яхананда малˮ Аксаркан’ тэваӈгудˮ. - Нядмаӈэ хорˮ, нойˮ, брезент тамбинюˮ. Тарцям’ хомбасетыдаˮ? - Хусувэй ӈамгэдо’ етя пон’ таславы. Тяхакуна хорм’ няˮмавацьˮ. Брезент маняˮ ханипасӈэ пэрцятынаˮ - ӈобтарем’ тамбиць. Падарм’ манэтаˮ - ӈамгэ тикым’ няˮма ёльцяр тэвыˮ, харто’ татаˮ. - Мерета хано ӈани’ мэтакэдаˮ? - Тедахав я’ терˮ тарем’ нивˮ ӈэдалёрˮ. Тахав нинаˮ мэцетуˮ. Танякуна, тэкоцинаˮ тянёрка ӈэбто’, та’ ӈани нинаˮ няць мадабасетынаˮ. Тарем’ таӈгм’ хомбаӈгун’, подерпада тыд ныланаӈгуˮ. Ӈацекыни’ тюˮу’ санаˮмахавахад, та’ есям’ харˮнаˮ ялнаˮ мадабасетываˮ. Тыдо’ пахаламбасетыˮ, нензадалаӈгодаˮ. Ты’ манзаяда ӈобтарем’ ӈока. Нюниˮ ня’ тарем’ таславаць – танявахандо’ ӈобˮ мэтынаˮ, ӈобˮ мюсертаваˮ. Владимир Ильич, ханзерˮ тасламбир, тад’ нерня’ ты’ ил’ таняӈгу, ниˮ? - Луцаˮ сиднаˮ нихивабто’ тыяромдабюˮ, нюнаˮ ты’ иланд’ тэяхавабˮ, ни сусаӈгуˮ. Тюˮуй Нум’ - нисянаˮ таславы илмаˮ. Теда’ ервˮ яӈга мюселава ёˮ тасламбаван’ харваˮ. Тикым’ мань вэваӈэ толабив. Ӈавэн’ луцаˮ табедавы я’ сава ӈэӈгу. Нядасяӈгуˮ. Таӈы ӈэя, таӈолавада ни серотˮ. Харвабта сэрдаӈэ ханданакы. Ӈани’ ян’ хэсь вэва ӈэӈгуваˮ. Ненэся тикавахана тэсяламдаваˮ. Ӈахатана сер’ мюсерпанаˮ, нинаˮ хонрамба илеӈгуваˮ. Я’ тыяромбˮ, ӈобт’ няласетынаˮ. Нинаˮ нядаба илебˮнаˮ, ты’ илмаˮ таняӈгу. Ӈопой собранияхана маць, ӈани’ хибя мюселава’ яханд’ тэваӈгу, питарпад. Луца’ закон нив ӈаˮ. Ненэй илаӈгана тарем’ ниˮ серосˮ. Тюку яля’ пыдарˮ таӈган’, хуняна тыхынаӈгун’. Ням’ нядабава – вы’ ила’ табеко. Россия’ янаˮ тиӈгэхена ты’ илаӈгана илевыˮ ненэцяˮ тэнз ӈокаˮ. Тюˮуд ӈадиберта законˮ мэць илевандо’ нид иландо’ паӈгм’ ёˮӈаˮ. Ненэй ненэцяˮ мюсерта нинаˮ Нум’ табековна илеˮ. Тедарихив, тикы табеко нидо’ мадабюˮ.  Автор: Лариса Ӈокы’ падвы"
https://vk.com/wall-147614552_2604,"Председатель правления общественного движения КМНС ""Ямал"" Ямальского районного Валерий Худи, встретился с оленеводами-частниками Новопортовской тундры. Во время общения с жителями тундры Валерий Сойкович затронул такие важные моменты в жизни кочевников как: первичную медико-санитарную доврачебную помощь оленеводам на межселенной территории; федеральный реестр относящихся к коренным малочисленным народам РФ; вакцинацию от Covid-19; вакцинацию против Сибирской язвы; обеспечение топливными дровами. И, конечно, самый актуальный вопрос для всех тундровиков "" День оленевода"". Такая встреча не только повод поговорить о политике, но и посостязаться в силе, и в ловкости. Фото: Иван Худи"
https://vk.com/wall-147614552_2603,Тарем’ паднаваць
https://vk.com/wall-147614552_2602,"Сянакова’ ялэнаˮ мэтынаˮ Ӈ эрм’ терӈэ нара’ няна ты пэртиˮ пирдырма’ ялэ саць ӈатесетынаˮ. Тюку по’ ӈобтикы сянакова’ ялэˮ нямна ӈэда пудана юнˮ пилиˮ толабинаˮ. Хусувэй хибяри сиднаˮ хонрамби: «Хурка? Нара’ няна ты пэртинаˮ сянакова’ ялям’ мэтаваˮ»? 🤝🏻👍🏻 Тиканда ти, хэвы сиˮив яляхана ёльце сава юнм’ намдаваць. Маˮнимˮ, сянакова’ ялэнаˮ мэтынаˮ, ӈопой тянёмбой яӈгамдавыдо’.  Ты пэртиˮ сянакова’ ялям’ пихиня мэтадо’. Мирдаӈгуртаˮ няхатато’ ӈаи яхана нуӈгуˮ. Тарем’ нито’ пуд нулаӈганаˮ ӈатенанаˮ яӈгодаˮ. Ненэйвана районхананаˮ ӈарковна ненадовна хэбидя ялямдо’ ядабтамбасетыдо’. Тюку по’ таняна ӈани’ хэбидя ялэдо’ яӈгамдавыдо’. Тарем’ Надымхана райондо’ терриˮ маˮлёдаˮ. Сёбарˮ пирдырмидо’ хареˮ яндо’ тероˮ помна мэтыдо’. Ӈопой яля’ пирдырмидо’ мэць тасламбидо’. Новой Уренгойхана ӈэрм’ терˮ тодо яхат ниˮ маˮламбаӈгуˮ.Ты пэртиˮ сянакова’ яляханандо’ пирдырмариˮ мэтаˮ. Пихиня ненэцяˮ мирдаӈгуртаˮ. Салехардахана ӈодˮ ӈани’ сянакова’ ялям’ яӈгамдавэдонзь. Хынотаˮ, таранаˮ, сёбарˮ ненэцяˮ няхатато’ ӈаи яхана мэӈгуˮ. Ӈани яхат, районхат, маркад сёбарˮ ненэцие ниˮ хантˮ. Ты пэртиˮ сянакова яляхана мерета еся’ ханхана ӈэдалёртаˮ Россиянаˮ чемпионатм’ мэтаˮ. Ноябрьск маркана «Праздник Авкам» сие ниць ирыхына мэˮманзь тасламбиˮ. Ӈобтикы мирдаӈгуртидо’ няхатато’ ӈаи яхана нуӈгуˮ. Ты пэртиˮ сянакова’ яляˮ Ямалхананаˮ сие ниць иры’ пудана яля’ ёльцянд’ ӈэӈгуˮ. Хибя, ханяна сянакова’ яляндо’ ӈэвам’ мале яля’ падаркана ненадумдавыˮ. Небо’ я’ сяр’ ниня хабця миˮма’ еˮэмня ты пэртинаˮ сянакова ялям’ ниваць ядабтамбюˮ. Автор:Л. Евай’ падвы Фото: Х. Яунгад"
https://vk.com/wall-147614552_2601,"Мэˮмы ялэдо’ Новый Порт харад тюку по’ юрˮ поданда хая. Ӈавхы Совет янаˮ ӈэвахы ервˮ Итя Ӈабтеня яв’ нямна манзарана пидециˮ ту’ ӈаноˮ нулаӈгава таняваˮ еˮэмня тюкон’ харадм’ серта таславыˮ. Тарем’, Саля’-Хардахад сырапˮ, Саля-ям’ сятаняӈы саля’ сяд’ ни’ иле мэта мядм’ ӈабтавыˮ. Радиостанциядо’ танявы, илаӈгана ӈаниˮ тарана ӈамгэˮ. Ту’ ӈанохона сямян тарана мирбе Ямалан’ тэвола пявыˮ. Тамна сиˮив по’ хэˮмяхад тюку ян’ факториям’ ӈабтавыˮ. Хой’ нямна мюсерта ненэцяˮ тыто’ ӈамзам’, халям’, носиˮ хоб ӈаврамна тадабавыˮ. Тадтикахад халяданидо’ хардахана иле пэвыдˮ. Сэрˮ халэˮ хавна, вэбаркам’, ехэнам’ няˮмарпавыˮ. Сюмбакм’ ватабавыˮ, сэврим’ ёраць пэрмыˮ. Халя’ заводандо’ юн Советˮ янаˮ ӈардан’ ядэрӈась. Константин Езынги халя’ планм’ хусувэйˮ по’ томдабавэда, мась: -Тамальӈгавана халяр ӈобˮ таняˮнисяв. Ӈопой, фанерахат сертавы палаткахана илесетываˮ. Ӈани несэй я’ няку’ поӈгарˮманзь хэбˮнаˮ, палатка мядикунаˮ хаˮаврасетынаˮ, ямдаӈгунаˮ, несэй ян’ мяраӈгунаˮ. Тюˮумна парасинхана (ханипасхана) синдасетынаˮ. Тамальӈгана мерета «буран» сабе вуни таняˮ. Ӈояк сававна манзарана ӈэя, тикым’ луцаˮ няˮмаӈгуˮмаˮ. Манзьванаˮ вэнякоци мэцетывоˮ. Тет вэнекор ӈэя, ӈопой хан’ ни’ ӈамдаӈгуваˮ, сехэры’ мюмня яв’ ня’ нэкалтаваˮ. Халям’ хадабабˮ, тарана ӈамгэ ӈока. Поӈгаˮ етри’ наӈэдя ӈэсь ниˮ пэрˮ. Халя’ заводаханандо’ харто’ поӈга сярыбадидо’ танявыˮ. Тикы манзаям’ неˮ пэрмэдо’. Ӈобто’ Зоя Вануйто. - Тохолко малеˮмяхадани’ таминни хаюпа хаядамзь, ӈадьбяни поӈга’ мят’ манзара пэйваць. Ӈацекэми матˮ ирыхынанда садик-яслин’ хаясь. Поӈга сэдыбиваць. Пуна’ манзарана мале сянась, ӈадьбята школан’ хаядамзь. Таняд ӈани’ поӈга’ мят’ тэвываць. Мастерӈэ сиˮми няˮмаць. Ӈобанзер’ тола сидя юˮ няхарˮ по’ поӈгам’ сярыбидамзь. Новый Порт’ терˮ харто’ тыто’ ӈэсыˮ танявыˮ. Колхозандо’ нюм’ нерня’ «Едэй ныхы» ӈэвы, пуна’ - «Коммунар». Юнидо’, хоровидо’ танявыˮ. Хусувэй ненэць’ манзаравы. Левне Худей, Яптикˮ небя мась: - Тамальӈгана тюкохона харта колхоз ӈась. Ӈэсываˮ тедалахана ӈыльняна ӈэсым’ мэта ти. Ядне’ мэта, маняˮ ӈэсываˮ. Тынаˮ совхоз’ тэӈэ тэри танэйдунзь. Нидонзь тэмдаˮ. Вэсакоми ӈацекыниˮ нися ӈэсы’ ервась. Ӈобˮ по’ ты’ лекараваˮ мэтасядаӈэ сиднаˮ пэраць, тайкуна Лымбад тон’ сиднаˮ хаесь. Тарем’ манзара ӈэвадэйнацьˮ. Лариса Окотэтто’ падвы фото: Х.Яунгад"
https://vk.com/wall-147614552_2600,"Хардандо’ терˮ ненэцие нядабиˮ Порт’ терˮ нидо’ нядаба илеˮ - волонтёрдо’ таняˮ. Тадӈоˮ хэвы поваˮ нензелˮ нись ӈаˮ. Я’ сяр’ нимня палаӈгана хабця’ ядэрма’ нид ӈармы ненэцие харасиˮ пин’ тарпорць волтамбидонзь. Ӈарка няхато’ ӈаврадамдо’ тэмдабавыˮ, таборо ханлавыˮ. Тикы’ нямна Елена Худи, илаӈгы ненэцяӈгана ЯМЦ «Импульс» манзарана мась: - Хаӈгурта ӈокась. Ӈадьбянаˮ ненэциенаˮ нядабиваць. Маняˮ тюку хардахананаˮ ӈоковна хаӈгурӈаць. Хусувэй яля’ ӈацекынаˮ ӈаварˮ тэмдабасетыˮ, таборо ханласетыˮ, ӈамгари тарцяхана нядаӈгосетыˮ. Неноховавна, ӈарка ненэцяӈгана, вэсако, пухуцяхана нядма тарасеты. Ханяӈэр хаӈгурманда нид пин’ тарпа яˮмаӈгуда, ӈаврадамда тэмда тараӈгу, ӈацекыˮ лабкан’ хандаˮ, таборода ханлаӈгуˮ. Тюку по’ сыв’ сацярка сэбине – пихина теци. Хибяхавахана нядма тарабˮ, ӈобˮ теневаваˮ. Харвабта хад’ пуд ӈарка няндо’ иле мэта мята танцям’ сыра тондавакы – волонтёрˮ таминдо’ санаӈгудˮ. Мале сян’ ненэцяӈгана сырам’ хабтомдамбава пон’ пэрта ни ӈаˮ. Автор: Л. Окотэтто’ падвы фото: Елена Худи"
https://vk.com/wall-147614552_2597,"Я’ мято’ Пихина сыв’ саць теци, я’ мякана – иба, нольхад ӈыльня’ - юкад вата самляӈг градус. Хасава юрˮ по’ тяхана харто’ халя’ заводадо’ ӈадимы. Тедалахана халяданито’ няˮамвы халям’ харто’ манзаяˮӈадо’. Мюлебидо’, сэротамбидо’. Тадтикахад нара’, та’, ватавыдо’ ханибтембидо’. Пуна’ я’ мяд’ мю’ паклембидо’. Тикы я’ мядм’ сярвы ненэцяˮ сертабавэдо’. Россиянаˮ тиӈгэхэд ханярид товыˮ. Тамальӈгана, Советˮ ила’ ӈэва’ мальӈгана, яхатато’ питарпавыдо’. Тюˮуна мэнаˮ ервоˮ табекуˮ сер’ илеван’ нивыˮ харваˮ. Ненэй ненэцяˮ ӈобтарем’ манзаравыˮ. Наӈэдя юˮ по’ нютнавыˮ. Я’ мядм’ сертава’ и’ ӈудм’ Густав Юльевич Бекман ховы. Ся’ пирˮ ӈэвамда, ханзерˮ сертавам’ пыда тасламбавэда. Тэнзада сэрˮ луца ӈэвы. Саюˮ поˮ мальӈгана Ленинград’ няд ссылкан’ ӈэдаравэдо’. Портахана халям’ пэртяӈэ таравы, пуда’ ӈэвахы инженер ӈэвы. Иланда пуняна Херсонм’ нюбета маркана илевы. Я’ мядм’ сертавыˮ ненэцие нидо’ юрыбюˮ. Тад’ нерня’ тамна теневандо’ еˮэмня хардандо’ терˮ, мяк туртаˮ хупейкаци я’ мяд’ ядан’ ивтембиˮ. Тикы я’ мято’ я’ сяр’ ниня сямянхат ӈаркаӈэ толы. Ямбдада – ёнаркад вата сидя юрˮ метра. Мюндя’ няˮалрамбада халянда толырˮ - сидя ёнаркад вата самляӈг юрˮ тонна’ пирˮ. Советˮ ила’ мальӈгана таӈок халя нялэрмы. Теда’ няˮмарпададо’ тянё - няхарˮ юрˮ тонна’ пирˮ ӈэсь пэрӈа. Автор: Л. Окотэтто падвы"
https://vk.com/wall-147614552_2589,"Мая’ хэвувна ниˮ ханьˮ Лимбя’ иры’ пудана яляхаˮна Надымской район’ сехэрэвна машинхана ӈэсыˮманаˮ ӈэдалёрˮӈаваць. Ӈамгэ’ пират ӈэдалёˮмахаданаˮ лакри’ нултаваˮ. Сидя хасава няхаюнаˮ пырдари’ машин’ сехэрэвна пяди’. Мань ӈани’ пумнанди’ нэкалӈав. Ӈамгэ’ пират миёˮмахаданаˮ ӈопой яхана нуна мерета «Буран»‘ нимня ӈадиˮмяваˮ. Хан’ ниня ӈамдёда сэрˮ соˮокатна тидхана сававна ни ӈадюˮ. Ӈаркамбой хасава сававна яберка. Хэтыбада вадита хараˮ сабе хамедито’ яӈгуˮ. Някунда тэвва’ сер’ хасава лахарёда тарця ӈэвы. Ӈавнанда тыˮ ӈэсыхыданди’ хасава нюнди’ ня’ ӈэдалёвэхэ’. Сидя я’ поӈгана хасава нюда сидта хаевы. Харта машин’ мю’ ӈамдаˮмахаданда харад’ няю’ ӈэдалавыˮ. Ябена нисямда бурананда хан’ ниня ӈамдё сехэры’ еркана хаевэда. Сидя’ ня’ вэрдёда сюдбяко машинˮ нидо’ манэтˮ. Еся’ ханди’ тахабэй нивы ӈаˮ, ӈамгэ’ янхад нисямда хаевамда тедалахана ехэраваˮ. Сидя хасава няхаюнаˮ: ӈэрм’ терˮ серо тасламбада департаментхана манзарана Федор Вануйто няби «Ямал-нюˮнаˮ я!» Ассоциацияхад ядэрта Артур Окотэтто иримди’ хибя ӈэвамда, ханяд, ханя’ ӈэдалёвамда хонрамбиди’. Тарем’ тасла, Климов еркарм’ мэˮмы. Няхаюнаˮ телефонхана хибя ӈэвамда таслава’ еˮэмня хардахана мэнаˮ ниди’ хонраӈахаˮ. Тарем’ пон’ масэрˮӈаха’. Ӈамгэ’ пиркана таслади’: мерета «Буранада» хаевы ӈэя, харта пыхыдамда хардан’ ӈэдараӈгуваˮ. Пихиня хаёбˮта ханимда. Илебей няваˮ машинм’ нултамба сехэры’ ядан’ нултада. Ӈудамда ила. Нердена машин таминда нултада. Тикы’ мюд ябхана мальцятна хасава ӈадимя. Тикы хареˮ няваˮ Сергей Хасавович Худи ӈэвы. Пыдо’ ты пэртиˮ ӈэсыхыт ӈэдалёвыˮ. Тарем’ вэсаком’ техэ яханда Аксарка’ ӈэсонд’ ӈэдараваˮ. Пуна’ тасла, хардахана хибя’, ханяд ӈэвамда таславэдо’. Техэ’ яхананда мяканда тэвавыˮ. Тиканда ти’, ханяри’ ӈэдалёбˮнандаˮ сехэры ни’ ӈармы нидаˮ нёйда хаебюˮ. Маянд’ еремдаˮ. Вэсако’ ябан’ маняˮ тикавна ӈэдалёвэваˮ. Автор: М. Ярой’ падвы"
https://vk.com/wall-147614552_2588,"Талбэй сехэрыˮ тоса мадабадаˮ Сыв’ Приуральской, Ямальской район’ ты пэртяˮ Надымской район’ няна пэдариˮ поӈгана мэˮ. Салехардахад миндя талбэйˮ сехэрыˮ мюсьлабито’ ниня ӈаˮ. Ханяӈэхэна тыдо’ тикыˮ хэвхана хадырӈаˮ. Сидя марˮ помна ӈэдалёртаˮ ӈаркаˮя машинˮ ханяӈэхэна хадыртаˮ тыˮ нидо’ маниеˮ. По’ сидя вэкна тарем’ хаӈганаˮ тыˮ ӈокворӈаˮ. Теда’ танямна тарем’ ӈэдалёртаˮ машинˮ тамна ӈокмаˮ. Ӈадьбята тэхэна мэнаˮ ненэцяӈгана ёльце тяхасовна сехэрым’ мадаба тара. Нибˮ тосаˮ тамна ты пэртя харта серт’ еремда. Тикы’ нямна ӈэрм’ терˮ серо тидхалемда департаментанаˮ манзаранаˮ вадамдо’ мэˮӈадонзь. Ненэцие хонрамбидонзь. Тарця ӈамгэˮ тенева тараˮ: -сехэры’ ниня’ ты” хаебаˮ вэва; - пэвдя’ тидхана, нивы таславы яхана тыˮ талбэй сехэрым’ мадабабˮто’ ниˮ серосˮ; -ӈани’ сехэрыˮ танябˮ, талбэй сехэрэвна тым’ танаба ни тараˮ; -сехэрым’ мадабава’ ёльцяӈгана етя таславы имбытадм’ мэць сава. Тикахана ӈыхы яхад ӈадяӈгун’. Пэвсюмя’ няна тэхэна сехэрым’ мадабабˮ тарем’ сертаба сава: - Етя таславы мадхананда сехэры’ сидя хэвхад 150-300 метра пиркад тидхана ӈадьда имбытадо мэта ненэцие нултамба тараˮ. Тикахана пыди’ сидя няд ӈэдалёдаˮ машинˮ мэтиˮ нултамбаӈгуху’. - Пэвсюмя’ няна, сехэрэнда мад ёльце сававна фонарик лэёхона ялэмдамба тара. Тарця ватоˮ нибˮнанда нёдаˮ, шрафт’ еся’ ӈыл’ еремзь пиртадаˮ. 800 есям’ салдабаӈгудаˮ. Тикы’ хавна ты пэртяˮ еˮэмня тамна машинˮ тахарабˮ, ӈани’ пыда сертабаӈгуда. Тикы’ няю’ ӈани’ есям’ салдамбаӈгу. Ӈадьбята талбэй сехэры’ нимня ӈэдалёбˮ, пилиˮ тоса тара. Хахаяда яля’ «Ямал-нюˮнаˮя!» Ассоциация’ ненэцяˮ ты пэртиˮ ӈэсыˮмана ӈэдалёрˮмандо’ мальӈгана мальциˮ нимня серыбада имбытадо мипиць. Тыдо’ танабадаˮ тарця мэць сехэры маторпаӈгудо’.   Автор: Н. Салиндер’ падвы"
https://vk.com/wall-147614552_2585,"Мэˮмы ялэдо’ Новый Порт харад тюку по’ юрˮ поданда хая. Ӈавхы Совет янаˮ ӈэвахы ервˮ Итя Ӈабтеня яв’ нямна манзарана пидециˮ ту’ ӈаноˮ нулаӈгава таняваˮ еˮэмня тюкон’ харадм’ серта таславыˮ. Тарем’, Саля’-Хардахад сырапˮ, Саля-ям’ сятаняӈы саля’ сяд’ ни’ иле мэта мядм’ ӈабтавыˮ. Радиостанциядо’ танявы, илаӈгана ӈаниˮ тарана ӈамгэˮ. Ту’ ӈанохона сямян тарана мирбе Ямалан’ тэвола пявыˮ. Тамна сиˮив по’ хэˮмяхад тюку ян’ факториям’ ӈабтавыˮ. Хой’ нямна мюсерта ненэцяˮ тыто’ ӈамзам’, халям’, носиˮ хоб ӈаврамна тадабавыˮ. Тадтикахад халяданидо’ хардахана иле пэвыдˮ. Сэрˮ халэˮ хавна, вэбаркам’, ехэнам’ няˮмарпавыˮ. Сюмбакм’ ватабавыˮ, сэврим’ ёраць пэрмыˮ. Халя’ заводандо’ юн Советˮ янаˮ ӈардан’ ядэрӈась. Константин Езынги халя’ планм’ хусувэйˮ по’ томдабавэда, мась: -Тамальӈгавана халяр ӈобˮ таняˮнисяв. Ӈопой, фанерахат сертавы палаткахана илесетываˮ. Ӈани несэй я’ няку’ поӈгарˮманзь хэбˮнаˮ, палатка мядикунаˮ хаˮаврасетынаˮ, ямдаӈгунаˮ, несэй ян’ мяраӈгунаˮ. Тюˮумна парасинхана (ханипасхана) синдасетынаˮ. Тамальӈгана мерета «буран» сабе вуни таняˮ. Ӈояк сававна манзарана ӈэя, тикым’ луцаˮ няˮмаӈгуˮмаˮ. Манзьванаˮ вэнякоци мэцетывоˮ. Тет вэнекор ӈэя, ӈопой хан’ ни’ ӈамдаӈгуваˮ, сехэры’ мюмня яв’ ня’ нэкалтаваˮ. Халям’ хадабабˮ, тарана ӈамгэ ӈока. Поӈгаˮ етри’ наӈэдя ӈэсь ниˮ пэрˮ. Халя’ заводаханандо’ харто’ поӈга сярыбадидо’ танявыˮ. Тикы манзаям’ неˮ пэрмэдо’. Ӈобто’ Зоя Вануйто. - Тохолко малеˮмяхадани’ таминни хаюпа хаядамзь, ӈадьбяни поӈга’ мят’ манзара пэйваць. Ӈацекэми матˮ ирыхынанда садик-яслин’ хаясь. Поӈга сэдыбиваць. Пуна’ манзарана мале сянась, ӈадьбята школан’ хаядамзь. Таняд ӈани’ поӈга’ мят’ тэвываць. Мастерӈэ сиˮми няˮмаць. Ӈобанзер’ тола сидя юˮ няхарˮ по’ поӈгам’ сярыбидамзь. Новый Порт’ терˮ харто’ тыто’ ӈэсыˮ танявыˮ. Колхозандо’ нюм’ нерня’ «Едэй ныхы» ӈэвы, пуна’ - «Коммунар». Юнидо’, хоровидо’ танявыˮ. Хусувэй ненэць’ манзаравы. Левне Худей, Яптикˮ небя мась: - Тамальӈгана тюкохона харта колхоз ӈась. Ӈэсываˮ тедалахана ӈыльняна ӈэсым’ мэта ти. Ядне’ мэта, маняˮ ӈэсываˮ. Тынаˮ совхоз’ тэӈэ тэри танэйдунзь. Нидонзь тэмдаˮ. Вэсакоми ӈацекыниˮ нися ӈэсы’ ервась. Ӈобˮ по’ ты’ лекараваˮ мэтасядаӈэ сиднаˮ пэраць, тайкуна Лымбад тон’ сиднаˮ хаесь. Тарем’ манзара ӈэвадэйнацьˮ. Автор: Лариса Ӈокэй падвы"
https://vk.com/wall-147614552_2583,"Кутопьюганхад нэдаравы юн. Диктантм’ падыбиваць Теняна Няда’ харад районхана, Еръ-яха ӈэсыхына маня” диктантм’ падыбиваць. Школахана ма ˮлываць. Тюку по’ диктантм’ онлайнхана падыба сидна” табедаць. Нердехэва диктантм’ падыбини’ нини” ёльце сававна инзелесь” тикад едэй мутра тянембой сидна” пуня’ хаця ха”авра. Связьва ӈэсыхынана вэварка, нида сававна няˮмарпю. Тикахавад мань хар”н толавась паднанаха”. Паднаванзь: тохолкода ӈацекыни’, школана манзаранаˮ тикад харданаˮ терˮ ненэциени” товыць. Ханяӈыниˮ ма”нисям’ тованда похона ӈани’ диктантм’ падыба тутава”. Тарця вади” ненэцяӈгад намда сейхана лимбякоковна ха”мыд. Манзаява” тарана манзая ӈэˮнив. Диктант’ пуды тадтаӈгуваць. Ти, тарем’ манзараваць. Ӈыд’ тер” нина” ӈани’ паднаць. Паднавы” ненэця” ӈани’ танявы. Автор: Антонина Ядне’ падвы, Кутопьюган тер"
https://vk.com/wall-147614552_2578,Факторияхан нянё ябцыбади нядабаӈгуˮ Тюку поход факторияхана нянё ябцыбадаˮ нядми няˮмарпаӈгуˮ. Тарця юн тюку по’ ӈадимясь. Тад’ нерня’ факторияхана нянё ябцыбади нядабаӈгудо’. Нерцюбт’ законˮ саирˮмана нюдяко хардарихина нянё сертабадаˮ нядми няˮмарпасетыˮ. Теда’ факторияхана манзаранаˮ нинаˮ ӈани’ нядабаӈгуˮ. Тарця нядмасипойˮ факторияхана тэмдарамбада нянёдо’ мирецетыˮ. Ханяӈыˮ пэдъи минренаˮ харто’ есьдо’ таня’ пэмбасетыˮ. Ӈопой тикыˮ факторийˮ округнаˮ реестрхана падбато’ тараˮ. Теда’ мале 11 факторийхат нянё ябцыбава’ няю’ нядмадамдо пюнаˮ лаханавыць.  Автор: Н. Окотэтто’ падвы
https://vk.com/wall-147614552_2576,"Сёётэй няхаюнаˮ Сидя юнета сёётэй няхаюнаˮ Ямалнаˮ тиӈгывна сававна теневаӈахаюдо’. Пыди’ ӈобкана ӈэрм’ терˮ ед’ ӈарка таром’ хаˮаврамбихи’. Сидти’ нядмяць ненэй ненэциеˮ сёˮ ханярина намдоръядо’, тарабцонаˮ маниейдо’. Татьяна Нюдихасовна Лар, Елена Хабиевна Уфимцева ненэй илаӈгы ненэцие ӈобт’ малаˮмахаданди’ «Вы’ сей» ансамбльм’ сертаӈаханзь. Ӈамгэ’ пиркана Салехардахана иленаˮ ӈэрм’ терˮ ӈацекыˮ ӈани’ тараˮ, хыноць тохоламба пяˮӈаханзь. Ӈэрё’ иланди’ ямбан’ маˮлавы сёди’ дискан’ мэйдинзь. Теда’ ӈани’ районхана иленаˮ нидо’ сёёди’ намдава’ еˮэмня няхаюнаˮ ӈэдалёртаӈаха’. Сёди’ хусувэй районхана иленаˮ ненэцяӈгˮ тэвраӈгуди’. Яра иры’ 19 яляхад 21 яля’ ёльцянд’ мядондаӈаха’. Надым’, Тарко-Сале, Тазовский район’ терˮ вэдетаӈаха’. Тарем’ ӈэдалёрˮманди’ няю’ сидти’ «Ямал-нюˮнаˮя!» Ассоциация’ терˮ ненэцяˮ нядабиˮ. Ӈатенадаˮ, няхаюнаˮ няндаˮ тэваӈгуху’."
https://vk.com/wall-147614552_2572,"Ярабц Заголовок: Сиˮив Ёлˮ папа  Сиˮив тэта Ёлˮ мань некыниˮ. Сиˮив тэта Ёлˮ няхарˮ юˮ мято ’ . Тёняӈы мякана сидя тэта Нохо, Нохо таняˮӈаха ’ . Сидя тэта Нохо, пыдо ’ серто ’ сер ’ , няхарˮ юˮ мято ’ . Серм ’ пэртяваˮ ӈарка неками. Мядонаˮ хэвахана ӈобˮ мяˮ таня, Вэлли ӈацекы пыда мята мюня яланда ӈопойри. Маняˮ мякананаˮ Ламдик Вэлли пыда тахаˮнив. Ӈариˮ мань ӈани ’ Сиˮив Ёлˮ папам ’ тэри нюбеˮӈадм ’ . Ӈавэ ’ сяны ӈэбˮнанда ӈодˮ, Ӈарка тэта Ёлˮ, Ӈарка тэта Нохо ӈобт ’ ӈамдавэхэ ’ . Харти ’ помнанди ’ тасалкурˮманонди ’ . Инзелебˮнани, тарем ’ маˮманонди ’ : - Ӈамгэ янда ед ’ ӈэбˮнанда ӈодˮ маняˮ ямдаӈгунаˮ… Харанда яӈго тасладиˮмаˮ.Хуняӈы яля ’ маняˮ ямдэйнаˮ. Ямданабˮнанаˮ, маниебˮнани, Ламдик Вэлли мядм ’ хаˮаврамба ням ’ ни нясˮ. Мядо ’ нерня ’ мята хаˮмыˮ. Луцаˮ юˮ ёнарм ’ ӈэсы ’ ӈацекыˮ тыдо ’ ти яркаˮ. Ханяваˮ тыйˮ. Ламдик Вэллими ямб мюдни сиˮ ялриндо ’ сэрˮ пуйдэйдава. Харта мята мюдаха ’ пуйдаˮӈахаюда. Тикы няхарˮ мюдм ’ , мюдм ’ подерпата таӈгм ’ ни хуˮ. Маняˮ мэта мяˮмаˮ, матˮ юˮнюˮ, ӈобкартандо ’ маˮлевдавэйˮ. Тад ’ мюселˮманаˮ, ӈэсобинаˮ мальӈгана мань мюдми, харта мюдадаˮ пыда ӈэдˮпида. Ӈобкарт пуйˮ пясикм ’ сыран ’ ни хавраӈгуˮ. Мята сертаба ням ’ ни нясˮ. Мята малебˮнанда матˮ юˮ хасаваˮ мяд тамна ӈэӈгу. Ӈамгэ ’ янаˮ ед ’ мюсебанаˮ ӈодˮ, мюсебиˮ ямбан ’ ӈариˮ манзьван ӈудонданиˮ пуд ’ минсетыдм ’ . Сянри мюˮ хэбˮнанаˮ ӈодˮ, нернаˮ миндаˮ ӈудонданаˮ нинаˮ Паӈглё соты, соты ӈэваӈ ниӈ нултаˮнидумˮ. Нултабˮнандо ’ , Ӈарка тэта Нохо, Нохо мамаˮнонда: - Ӈарка тэта Ёл, тюку яхад ӈэдалёртаӈадм ’ . Пон ’ ервомбада нями хотӈадм ’ . Теда ’ тюкоход хартаˮ мюседаˮ. Ӈарка Нохо не маняˮ нябаковаˮ. Ӈокарини ӈоˮ маниесетыв, нерденя вандаконда ниня хан хурёсеты. Маниебˮнани, Ӈарка тэта Нохо ханм ’ ипра, содаˮ хавра. Тарем ’ сырˮпани, сада тет сада. Соˮокасавэй, наронсавэй сэрˮ ӈэривыˮ. Ӈарка Тэта Нохо тынзямда тюхулӈа. Ты ’ ӈэвахана, ӈокарини ӈодˮ маниесетын ’ , тет ӈарка сэрˮ тыˮ ядсятыˮ. Ӈудондана хасаваˮ тянёˮ вуниˮ ӈаˮ, ты ’ ӈэвам ’ сидя ’ хэвувна пыдо ’ Ӈарка тэта Нохо, Нохо ’ хэвувна тыˮ ӈэва хая. Сидя хэвахад тыˮ ханядо ’ яркˮ. Ханан ’ подерць, тет ӈарка сэрˮ хурка наронсавэ, соˮокасавэй, ӈобˮ толсадо ’ . Ӈарка тэта Нохо хананда пу ’ тет сэретам ’ ханм ’ сярада. Хэхэва хая. Ялямда ёльце нярдарка хой ’ , хой ’ сюмб ’ ни ’ мядˮ ӈэсолкулвыдˮ. Ӈахатанаˮ сер ’ ханяваˮ ӈэсуˮ. Ламдик Вэлли мята ӈолаˮвавнанда сюрахалеˮӈада. Мань мюдми ӈани ’ сюрте . Мюдˮми ӈэда, ӈахатанда сер ’ нита нерня ’ мята ханя малеˮ. Ӈэсоˮдаӈгоданаӈэ тыˮ ин ’ няд сидя ӈэдалёда. Нянда нерденя Ӈарка тэта Нохо. Нянда пумна минда пон ’ ервомбада няда ӈэдакы. Нюдя тэта Нохо, Нохо сята хэв ’ хэмӈэ сюра. Тарця ненэцям ’ хуна сяхаӈгарт нивэдм ’ манэсˮ. Хурка яˮ нимня тарсиˮ сядомэ. Пыди ’ сидяӈэ мяти ’ сиˮ ня ’ нултанидиˮим ’ . Нянди ’ сыраць ӈамгэми хадкэ, ини ӈут ’ тобˮ, матˮ юˮ мяˮ малˮ маˮлевыдˮ. Нерденя мядˮ якэˮ ӈадимыˮ. Сиˮив тэта Ёлми ханяд маˮлеˮ. Ханяюˮ ялˮмахартами нивэдм ’ хамэдаˮ. Няби вары ӈарка мят ’ тюˮнидам. Тюкоехэвами няхарˮ Нохо мяˮ. Мань нябакони, Ӈарка Нохо не, едда пивы. Едм ’ тедыба тандая ’ пявэда. Неры товы Нюдя тэта Нохо мальцям ’ екавэ, параӈода паныˮ етя сыръито ’ тамна вуниˮ таняˮ. Сидя явэкана параӈода сякав сэвда лявоӈа. Мят ’ тюнаӈэ сиˮми манэць, нябако пухуни мань няюни ӈэвада ярэйˮ. Нябаков ма: - Не тэтакоко, тёняӈы мят ’ нин турцятуˮ. Ӈамгэ вадакоко? Мунзява хаядм ’ , неры тяхакуна хэтуванда яӈго, ӈамгэм ’ хэтаӈгудм ’ . Мунзява хэˮмяхад няндами ходм ’ , манзь пабеˮӈав: - Ӈарка тэта Ёл, некав мась: «Тюку яхад харˮнаˮ яхана ниˮнамˮ ямдаӈгуˮ. Тодо яхаˮ хэбянаˮ нерня ябебна саванюˮ. Няхарˮ тэта Нохо тёняӈы мят ’ , мят ’ тохорӈаяˮ, - тикы яхад вадами моёць, пин ’ халцамъявˮ. Харˮни мякавами мяˮми хаевэв. Ламдик Вэллини мяˮлин ’ пявэв. Ламдик Вэллими Нохо ’ тотрев ’ параӈода панэда ӈамгэда ӈэвна, паркасиˮ ӈамдёвэ, пинна едамда ӈате, тумда пятабива. Ту ’ сидя ’ хэвувна сидя хэм ’ ӈэмда, ӈэмда моёмы. Паркасиˮ ӈамдё Ламдик Вэллими хибя манэˮцада, ӈамзита нялуйˮ мо ’ ютелахаˮ. Мят ’ тюняӈэ сиˮми манэць, мань няюни ӈэвада ярэйˮ. Ёмда текабте, манзь ханада: - Не тэтакоко, тёняӈы мят ’ тохоявэнанюˮ. Няхарˮ по ’ ямбан ’ тоˮмар яӈгусиˮ. Пыдар товамд нив волтамбюˮ, хурка мань ӈодˮ тёняӈы мят ’ тоˮмами яӈгува. Теда ’ тиканда ӈамгэ вадахана ториданакэн ’ ? Мунзява хаядм ’ , неры хэтуванда вадами ӈамгэми ӈэвна, манзь пабтэдэявˮ: - Ӈарка тэта Ёл некав мась, тюку яхат тодо яхаˮ хандˮнивамˮ. Тодо яхаˮ хэбянаˮ нерня ’ нивам ’ ябеӈгуˮ. Тёняӈы мякы Ламдик Вэлливаˮ, Вэлливаˮ тоя. Ламдик Вэллини хаця сята ненадуˮма. Вэнзо письˮмана хаця лыхыдэйˮ: - Харт ’ сырӈанва, едми тедаӈгудˮма, ӈортадаˮма. Ӈороˮмахадани харˮни тобцакэдм ’ . Не тэтакоко, не Ёлдако, савовна инзелеˮ. Мань ӈопой тёняӈы мят ’ тобˮнани, нер ӈэсодаӈгодабˮнанаˮ тюку ям ’ маниевакэр, тюку яля ’ нярдарка хой ’ , хой ’ сюмб ’ ни ’ ӈэсоˮнисявам ’ , няби манэˮманд, тёняӈы мят ’ тобˮнани, тасиˮ тэлˮмана пя ’ ӈумӈэ хой ливраӈгу. Ваданиˮ пирду ’ , тёняхав харˮни тутӈадм ’ . Тикани пин ’ халцамъявˮ, мякани хаядм ’ . Мят ’ тюˮнидам ’ . Няби хэвахана матˮ тэта Ёлˮ ниниˮ вавоˮӈаˮмаˮ. Ӈариˮ мань ӈани ’ Ӈарка тэта Ёл некани синяна вавоˮлисадаˮма. Няхарˮ тэта Нохо Ӈарка тэта Ёл синяӈы хэван ’ малˮ ӈамдавыдˮ. Нюдя тэта Нохо едэй товы мань ваˮавахани пыда ӈамдавы. Нохо ’ хэван ’ тольни ’ малан ’ ханяв ӈамдˮ. Нинамˮ ӈоˮолˮ. Сеть вар пэм ’ ӈабтамбавыˮ. Ӈобˮ-сидя терм ’ мале ӈамлахавыˮ. Тёняӈы мякад ӈэˮ мунˮ товаˮнодо ’ . Нёрин ’ ӈатев. Тюкоехэв Ламдик Вэллими. Сидя пя нёным ’ сидян ’ мэйда. Тадтикахад маниебˮнани, Вэлли ембамыˮ. Сиˮив маре, маре нинараха. Сиˮив мэёвамда, мэёвам ’ сярвэ. Нё ’ син Вэлли нулˮним. Ёмда текабте: - Ӈадьдаркахав нинаˮ ваˮавахавˮ таславы ӈэвыˮ. Маняˮ тарцяӈэ ханяюмна ханданакэваˮ? Ӈарка тэта Ёл некав ма: - Тяханяюмна ханданакэн. Ӈобтикахав ӈани ’ мяд ’ пеля. Тальняюна теда ’ ваˮавваˮ нюделенарыхы. Вэлли маˮнив: - Ненэсянда ӈодˮ ӈобтикы мяˮ. Тадтикахадандо ’ идм ’ ханяˮ пяˮ. Мань няˮамнани, тэре хаёвоӈгадани ӈобˮ сидя тер хыдяˮ ханя туˮ. Сянэ ӈаворˮмэми, ябилмакэв, ялям ’ юрвэдм ’ . Нема тахаˮмана ӈобˮ ӈарка вабцм ’ , вабцм ’ намдаˮӈадм ’ . Тарем ’ маˮманонда: - Нюдя тэта Нохо, тарця ервая, тарсинда маньцеян ’ сяканани вэва, ӈабцатаˮ ӈани ’ сяцяркавэнанюˮ! Ӈамгэмда вадеˮӈа, та ’ мальрихина тюˮу ’ санэявˮ. Нюдя Нохо ’ ня ӈопой панэми ’ сидян ’ пявэми ’ . Нохохов паркасиˮ хаёдакы, серми вуни таняˮ. Тарем ’ сырˮпани, Ӈарка Ёл не едда пинвы. Ламдик Вэлли ӈэта ни ’ санэйˮ. Няби хэм ’ ӈэхэнанда пинана едм ’ нидав тапарˮ. Тикы мят мюй, ту ’ ни ’ хаˮамдомда икад, ӈобˮ халӈэ, якэӈэ хая. Ламдик Вэлли няби хэм ’ ӈэда тальняӈы лата ’ ни ’ ӈолери хаˮмыˮ. Нюдя тэта Нохом ’ , ӈамгэ ӈамзахад няˮамбата ӈодˮ, Ламдик Вэллир пиняю ’ , Вэллир нюдерць ханада. Таӈок мяд ’ терˮ, сиˮив Ёл ӈамгэхэд хасенавнаˮ, ӈобтˮ санэйдˮ. Ламдик Вэллир пирин ’ пяда, сидяри нёнэн ’ палӈырˮнидав. Ӈобˮ сярнаӈэ нёˮ панрин ’ хэрахаˮванондо ’ . Ярˮ ӈэдакыˮ, тёрˮ ӈэдакыˮ – ӈобт ’ вэтаръядо ’ . Мань салаӈэ, сейкони хэсь, ваˮав ’ терˮ понд ’ пыярим ’ сыˮӈадм ’ . Наӈэдя сиˮивандо ’ ӈопойри тёрдо ’ . Сиˮив ӈэсоӈгана тёрдо ’ ханзеˮ. Ламдик Вэллир нём ’ тядэда, мят ’ мятюˮ. Ламдик Вэлли сидяда сэвда хэмсихи ’ (сидяри сэвда вэясихи ’ ). Мань ваˮавхани Вэлли ӈамдˮним ’ . Вэлли манив: - Ненаˮ ӈоканюˮ, ёхо ’ пэдэйвˮ. Сиˮив Ёл папа, не тэтакоко, еддами пиреˮ. Ламдик Вэллим ’ вунив ехэраˮ, тарсиˮ ху ’ хэвнядм ’ и ’ тасла, хурка мунзипойˮ едм ’ пиреˮӈадм ’ . Ӈороˮмахад харанда яӈго, хурка хонёвами малеˮмяхадани, Ламдик Вэллими манзь ханада: - Еддами пиреˮ, ямданабˮнани сава ӈэдакы. Тамальӈга мань ӈодˮ ӈани ’ юркывˮ. Хибя идя та ӈэвна, сиˮми хамэданакы, Вэлли манив: - Не тэтаӈэ, ӈани ’ вата еӈгам ’ сян нён мэсˮ. Тюкоход ӈэдарабˮтавэми сидяри хаясь. Няби ӈэдарабˮтавэми Нюдя тэта Ёл, няби ӈани Нюдя тэта Нохо. Пумди ’ нёда, ныдаӈгани тяха ’ ӈэдарабˮтаӈахаюн ’ . Тикахаюд ӈоˮ сэро ’ нина харти ’ мыӈганди ’ , мыӈганди ’ хаӈгуху ’ . Тикавахад Ламдик Вэллими мядм ’ хавра ням ’ вуни нясˮ, ваˮав ’ терˮ ханян ’ пэйˮ. Тад ’ мюселˮмани ’ , пиняри ’ мюсени ’ . Сянэри мюми ӈэбˮнанда ӈодˮ, ӈутони ябцон ’ саӈов хаˮмыˮ. Луца юˮ ёнарˮ харто ’ таныртасиˮ пыдонди ’ нензамбиˮ. Тыˮ ӈэвахана ӈутони сидя хэван ’ сиˮив ненадо тыˮ ялмыдˮ. Сиˮив некани, Сиˮив тэта Ёлˮ некыниˮ тыˮ. Ервасяда тыˮ, тыˮ манэць, сёнзя тахара. Ими тарем ’ хая, илевандаӈэ вэн ’ ӈэвэдамнюˮ, мань ӈэвэдамню. Таӈок ниниˮ хадарабтаˮӈадм ’ . Нойдёни мюня яррим ’ пядм ’ . Ламдик Вэлли ӈэсобита ёльцьˮ нида тяхабтамбюˮ, ӈэсолкулвы, мюдм ’ сюрте. Манзяв мюдми нултама ’ сер ’ мюдми нува. Тадтикахад мюдми валӈа, мюдми ӈэдава. Пыда тарем ’ ма: - Не тэтакоко, мюдамд ӈэдав, мями ’ мярахани ’ . Тедахав яррим ’ мэˮӈадм ’ , тикы лахананахана серми вуни таняˮ. Мядм ’ мярыба Ламдик Вэллихина ня вуни тараˮ. Мята мале, якэда ӈадимя. Нянани нив туˮ: - Не тэтакоко, мят ’ тюхуяˮма. Туми пятавась, едми пись. Серми вуни таняˮ, няхарˮ ханя туˮ. Няхаромдей товананда ӈэни хариˮмана ӈудам ’ ӈэдара, нябимда ӈудамда павэни няˮамна ӈэдараˮнидав, ӈудиˮ харахана сиˮми тюлеӈанюˮ. Ненэсянда ӈодˮ едда пивы, ӈорма серриˮ хамэдавэдаˮва. Тольни ’ малан ’ сиˮми ӈабта. Манзьван ’ сяна ’ ӈаворˮманадм ’ , нё ’ няю ’ падэми пыркабтодоць юсибтэявˮ. Ламдик Вэллир харта ӈаворˮӈава. Пи ’ ямбахана сян нянмӈода хаслабтаяда. Тиканда хонаранакы. Хуняна ӈани ’ ямдэйни ’ . Ӈамгэмда харанда сер ’ вадеˮманадм ’ , ямдабиˮ няна сиˮми илыбива, ӈэсобиˮ няна сиˮми илыбива. Ӈамгэ ян ’ тэввахана мань серми вуни таняˮ, та ’ ямбахана ӈопой яхана таня илеˮӈани ’ . Илеˮбани ’ ӈодˮ индкани тарем ’ пин ’ ханӈадма, ӈэрёй ’ сырада, сырада хаˮамвы. Ламдик Вэлли манзь ханада: - Не тэтакоко, ямдабˮни ’ тара. Ӈари мань ӈани ’ мунм ’ нидм ’ сояˮ. Мята харта хаврада. Ӈудиˮ хариˮ нина ӈани ’ сиˮми илава, нойдёни мю ’ ӈани ’ нив илˮ. Тад ’ мюселˮманда, ху ед ’ мюсевада мань нянани вуни тараˮ, ӈэсобиˮ няна сиˮми тюлебива. Ӈудиˮ хараˮ нина илыбива, хурка нянӈода хаслабтамбида. Ӈавэ сяны мюˮ ӈэбˮнанда ӈодˮ, нултада. Инямда сяра, нянани нив туˮ. Няби марцяхад нойдёни мюд сиˮми ян ’ нэрцамла. Няби марцяхад сиˮми тюˮуку ’ нулта. Маˮнив: - Не янэдако, сиˮив Ёлˮ папа, тай сыркарˮ! Хурка, ӈамгэм ’ манэˮлин? Тюкоехэв нярмдарка хой. Хой ’ тэлрин ’ Вэлли нултавэ. Вэлли маˮнив: - Тайкуй хой маниебˮнанд, хой хурка ӈэвы? Тёняны мят ’ сиˮми хосая сене ’ тобˮнанд, сене ’ мадамзянюˮ, нябимдей манэˮманд хой ’ тэлˮ ’ мана пя ӈумӈэ хой ливраӈгу. Хурка манэˮкарт, хурка тарця ӈэвэ? Вахалкава вунив вахалˮ. Маниебˮнани, сене ’ ӈэсобˮнанаˮ тарця нись ӈаˮ. Сидя тэлˮмана пяˮ ӈумӈэ хойˮ ливраˮ. Хой ’ сюмб ’ нина халмерˮ лэхэвˮ тэри сэберˮ пярахаˮ. Ламдик Вэллир тикад нойдёни мю ’ сиˮми нэрцамла. - Не янэӈэ, хой тарця ӈэвам ’ ӈани ’ хибя ’ серˮ, серˮ ни ӈаˮ. Пыдрир серт. Тадтикахаданда нойдёни мю ’ сиˮми нэрцамла, ет ’ ӈани ’ манзада. Тикы яхат манзадабˮ ӈодˮ пон ’ нини ’ мийˮ, мадорота яха ’ моӈган мани ’ хаˮмыни ’ . Яхам ’ хаˮавра хадрёˮ мюсенани ’ ӈэдарахани ’ . Пэдарата ян ’ нултадаˮва. Инямда сяра, нянани нив туˮ. Нойдёни мюд ян ’ сиˮми хавра. Тадтикахад няби сялаӈганда сиˮми нив няˮамˮ. Няˮамбата ӈодˮ, Вэлли лаханорӈа: - Иле салан ’ , салан ’ ӈэвэн! Хурка маяндамд, хурка манэˮпат сава ӈэдараха. Нернани ӈодˮ нултабˮнани ’ маниесаваˮва, няхарˮ тарка харв, харвъˮя нуˮ. Няхарˮта таркада тодо харвоˮ лэтˮ. Ядванда сер ’ хананда хэвувна Вэлли нив ханьˮ. Няби ӈудахана наромда маханя ’ хоходада, ӈамгэ ’ тоˮолаха тынзянда ӈэдакы, тынзямда няˮмада. Тадтикахад няхарˮ тарка харв ’ сер ’ тюˮу ’ танаˮним ’ . Няхарˮ тарка харв ’ сер ’ ӈэвами, ӈудиниˮ сиˮми маноˮӈава. Маномбада ӈодˮ, есь мюй ’ сата ӈамгэ тынзянда ӈэбˮнанда ӈодˮ, хэбилебтеˮӈада. Ӈэрман ’ сядоць сяни сим ’ тидахалеˮӈада. Тиканда Вэллир хаява, мамбананда ма: - Сиˮив Ёл папа, хурка маяндар хаванд нерня ’ манэˮлихиркарˮ! …Вэлли ’ хэˮмяхад няхарˮ сян по ’ илеˮнархадм ’ . Мэта панэхэвами ӈамгэми ӈэвна. Нябини ялэни юрыбидˮма. Ханяӈэхэна екарˮ хонараӈгадм ’ , ӈояк ’ сэвни ӈадиберˮпанандо ’ , сырэй ӈэвы. Нум ’ ӈулиˮ тициˮ. Ӈудини сярыˮма, ӈэвами сярыва – ӈулиˮ ханзеркарт вунидм ’ манзараˮ. Вэй, ӈэвани нимня ӈамгэ ядэрӈади? Сямнани таси ’ хаˮамъяма. Лэмбарини сер ’ таси ’ хаˮамˮним. Тюкохов, тад ’ манэˮӈав, тарцавэй мэдо. Тарця тецьдахананда мэдо вэнаӈга. Няби ӈэни сер ’ таси ’ хаˮамˮним. Тасиˮ харв сер, тасиˮ сырˮпани харв паханд ’ таси ’ хаˮмыˮ. Екарˮ сыра ’ япдам ’ волтабтав, ӈани ’ харв ’ сер ’ тюˮуня тантолˮним. Теда ’ харв ’ серли тюˮу танта. Вэлли сене ’ сиˮми маномбата, сидя ӈэми ӈобкад вунихи ’ переˮ, ӈэхэюни ’ помна тюˮу ’ вэнаӈга. Ӈэхэюни ’ понд ’ , таркани ӈомдерт ’ тэвотабˮнанда, екарˮ ӈападм ’ , тад ’ лэрёвани, харв ’ паханд ’ ян ’ нэрцамъявˮ. Ламдик Вэллине тынзя ’ нийда хобахавада тимзава, тынзя мюй есям хумна ныдмами вунив хамэдаˮ. Тадтикахавад ӈэни ни ’ нулˮнивам ’ , паныˮ янгуˮнимˮ. Тикы сыранд япда торомдита яӈгу. Сэврини сер ’ ялъць пяв. Сэвˮ сэяӈгаˮ, ӈамдёбини пойˮ хоёˮ поёˮ хунˮ. Тарем ’ сырпани, Мадорота яха ’ хойрим ’ пявэдм ’ . Ӈамгэда ӈэвна, яха пясялма. Маланда няю ’ тандамба пявэв. Малда ялмэ сотэхэˮ хаˮамвы. Ялмэ сотэхэд малда пензя ’ хаˮамавы. Тикы пензя ’ нина похоˮ сёда ханˮ танявыˮ. Тикы ханˮ няˮандо ’ тэва, тюкоховˮ сиˮив тэта Ёлˮ похоˮ сёда ханодо ’ таняциˮ, харˮни ханонинюˮ. Тикахав паныˮ ханяна ӈолбиˮ вунин ехэраˮ. Ӈахат ӈыхыни нивам ’ ембасˮ. Ныхыхывами ӈамгэми ӈэвна, хурка мяцавэй малˮ таняˮнимˮ, мядм ’ мярӈадм ’ . Талвравы ӈамзахат едм ’ пиредм ’ . Ӈаворˮмаханани харанда яӈго ханяв хонаˮ. Хонабани ӈодˮ, немами мале юркорˮмаханани, харанда яӈго, сянэ юрквами ӈэбˮнанда ӈодˮ, хувы едми тедыба пясь, мяд ’ ханзована сидя ӈэˮ мунˮ, мунˮ тованондо ’ . Нёрин ’ ӈатев. Тюкохо ’ хибяха ’ ? Мят ’ мятюсь, нерденя тюняхав сеней нюдя тэта Нохо. Тикы нянда пумна нюдя неками, нюдя тэта Ёл. Панэехэвади ’ ӈамгэди ’ ӈэвна. Ти, ёховы няхаюда тоˮӈаха ’ . Тадахав ӈани хибя вуни таняˮ, нюдя тэта Нохо мань ваˮавахани пыда ханя ӈамдˮ. Нянда синя нюдя тэта Ёл, Ёл ӈамдˮним. Ӈаворˮмахананаˮ харанда яӈго, хонавахананаˮ харанда яӈго, тиканда няӈэдя сиванди ’ ӈаворливанзь тэри юркорˮӈаха ’ . Хувы едамди ’ ӈаворˮманди ’ сер ’ харти ’ инди ’ сер ’ , харти ’ помнанди ’ лаханакурӈаха ’ . Нюдя тэта Нохо, Нохо маˮнив: - Нюдя тэта Ёл, Ёл хамаˮӈан? Ламдик Вэлли тарсинда нерцькабтёӈанюˮ. Нерцькабтёвахавада хуркари ӈэись, луцаˮ юˮ ёнарˮ тыниˮ хана. Тикы ӈэлоˮмана тюку яхана иленахавахани мыӈгани ’ хаӈгуни ’ . Ламдик Вэллими ӈылэнда яханда манэць харвав. Нюдя тэта Ёл, Ёл хамаˮӈан? Нюдя тэта Ёл, Ёл маˮнив: - Манзьван серми вуни таняˮ, пыдар хаˮман ’ – тарем ’ ӈэӈгунив. Харˮни мань серм ’ пэраць тэри ӈабˮцани харˮни индакани тамна вэвадамнюˮ. Ялхавахани тюку мякани ’ ниваць тэваӈгуˮ. Пыдар маӈгавабат, манэць тара. Мань ихиваханани ӈобтарем ’ матˮ некани, некани хаˮмам пыдар хэӈгахананд пюнадм ’ ӈэриӈгуˮнидам. Нюдя тэта Нохо, Нохо манив: - Хубта яля хубта, тедалахана тюку яля ’ хэбˮни ’ тара. Ӈаворць мале, ӈамгэ мян ’ паны сера – тиканди ’ хаяха ’ . …Ӈамза ӈэти ’ нина хэхэва ’ хаяха ’ . Хэбˮнанди ӈодˮ няхарˮ ямб по ’ ет ’ таня илеˮӈадм ’ . Няхаромдэ по ’ ӈэрёй ’ сыра хаˮма, харˮни ини сер ’ пивна ханядм ’ ядэрˮ. Ет ’ яˮ сидя ня ’ сырˮпани ӈодˮ, ибэй тиддарев ’ тид ӈадимя. Тарем ’ маниеˮнахани тюкохона тоˮмаˮ. Тюкохов луцаˮ юˮ ёнарˮ тыˮ нимˮ ӈаˮ! Валаˮмаӈэ нюдя тэта Нохо пунда сиˮив хан тыˮ, сиˮив тэта Ёлˮ некыни тыˮ, сидя Ӈарка Нохо, Нохо хан тыˮ. Мяд сидиˮмана тянрэйдиˮмаˮ. Едм ’ ханядм ’ пиреˮ. Тэвма едамди ’ ӈавоˮмахаданди ’ , няӈэдя сиˮиванди ’ ныланаˮӈахаˮмаˮ. Нюртеˮэ тэвˮмахаданди ’ , харти ’ помнанди ’ лаханакурӈаха ’ . Нюдя тэта Нохо, Нохо манив: - Нюдя тэта Ёлˮ, Ламдик Вэллими тарсита ӈодˮ тоянаркавы. Ламдик Вэллими нись ябе ӈодь варехэни ’ мэˮминю ’ . Мэбˮнани ’ ӈодˮ, теда ’ ӈабцата ил ’ яӈгода. Тюку яхад ямдабˮ тара. Ямдабани ’ ӈодˮ я ’ ханя ’ хэвами ’ нив хамэдамбюˮ. Нюдя тэта Ёл, пыдар хаˮман? Няби тарем ’ ма: - Ӈамгэхэрт ям ’ ехэрадм ’ . …-Тикавахад хуркари ӈэя, хуняны яля ’ , яля ’ ямдаинаˮ. Ямдаˮнинамˮ. Тад ’ мюселˮманаˮ, мюсебанаˮ ӈодˮ минвахананаˮ харанда яӈго, наӈэдя сыранаˮ ху ’ ед ’ ӈэдакы мюсевариˮ сер ’ . Нерденя тынаˮ ниселаˮ, яв ’ сядоˮ нимня ӈадивнивамˮ. Маниебˮнани, сидя ӈарка яха Итя Ӈабтенян ’ ямд ӈадаравэхэ ’ . Есиˮ ӈадараˮмаˮ саля яхат пирця я ӈэвы. Тикы пирця саля ’ ни ’ нюдя тэта Нохо та ’ ӈэсоˮнив. Сидян ’ хаˮморта саля ’ пензяха ’ тэре луцаˮ юˮ ёнарˮ та ’ лабцейдˮ. Та ’ пирˮ.  Автор: Ачембой Сэротэтто ирии вадеˮмы (Яр-Саля ’ вы ’ терˮ). Лариса Окотэтто ’ падвы"
https://vk.com/wall-147614552_2569,
https://vk.com/wall-147614552_2568,"Иланда тэхэд пере Манзаянаˮ серо минре ӈэдалёрпанаˮ хуркари ехэранаˮ ненэцие торомдасетываˮ. Ядабтамбадинаˮ хуркариˮ ӈэсетыˮ. Мунзялабт вадамда хонрабадарихит мэтада. Нямбара ненэця’ харта лахарёмда пяӈгуда. Ӈобˮ, сидя вадамда мэсоˮмахаданда пилиˮ теневанарахар ӈэӈгу. Тарем’ Надымской районвана ӈэдалёрˮмани’ мальӈгана Иван Паривич Худим’ торомдадамзь. Пыда мята Надымахад ӈэдалаˮмахад сехэры’ маханяӈы хэвхана ӈа. Ёря сыран’ хаˮамаˮмахад халцокэй пэдариˮ помна ӈэдалё тара. ӈамгэ’ пиркана сидя мяд’ нимня ӈадимдан’. Няби мякана Иван Паривич мята’ терˮ ня’ илеˮ. Ӈавнанда тикы няваˮ луциˮ тэхэна манзаравысь. Теда’ муноциета ялэмзь’ хареˮ тэхэната невхы иринатаˮ недарми нёда мюсерӈа. Тюку яханато’ мале пон’ мэвыˮ. Мято’ сидя хэвхы сырада сававна танмы. Мяена тыда вэнодо’ нюракуць нито’ пумна нявотарӈаˮ. Синякуна нито’ поӈгана Иван Паривич ӈамдёвы. Ненадовна ӈади. Лахарёвнанда, нюрцьмдававнанда со. Ханоˮ ниня ӈэда мирвˮ манэˮсартаӈэ някуни то. Ма: - Ханяӈы пяˮ харониˮ тамна невхы нисяхатаниˮ няни тэввыˮ. Ӈадьбято’ ӈулиˮ тыяӈэ хаяць. Тамбирувна сававна сертавыˮ ӈэрхаˮ, тедалахана мэйнаˮ. Мирця хасава мирвсавэйˮ нида пирасˮ. Тарцясипойˮ ханм’, тамна ӈани ӈанэдяро мись яˮмаӈгуваˮ. Теда’ пиˮ поӈгана мэсь хандаваˮ мимбиваˮ. Вынд’ тэвˮбанаˮ тикаривна нинхарт хонана ниˮ ӈаˮ. Ӈадьбята теда’ вареваˮ мэˮӈаваˮ. Автор: М.Ярой падвы"
https://vk.com/wall-147614552_2566,"Яра иры Мэта ирываˮ луцаˮ вадавна февральӈэ нюмдебиваˮ. Ненэй ненэцяˮ илаӈгана хурка иры ӈэва тодо яˮ поӈгана яӈга. Ханяӈы я’ терˮ иры’ нердена пелям’ лимбя’ ирыӈэ пэрцетыдо’. Няби пелямда яра ирыӈэ вадецетыдо’. Сававна таслабˮ, хусувэй ненэця’ вада тид’ миӈа. Маняˮ падаркананаˮ яра ирийӈэ пэрӈаваˮ. Тев’ ёльцяӈгана выӈгана хаермаˮ нара’ няю’ яраӈга. Ӈарка ненэциеˮ вадавна ӈадьбята по’ нябимдей ирым’ тарем’ нюмдебиваˮ. Нумда иба, хад ӈэбта, тамальӈгана невхы ваˮалмана ненэсянда ӈодˮ - яра иры. Хаерˮ ненэсяри’ иба’ няю’ сюртевэда. Мерцясяда тецьдаˮ яˮавлабто’, тумкамбя’ ирийӈэ ирываˮ хэсеты. Тарця тецьдахана пя’ ед’ ладвы тубка’ пя ляддода. Тамбирувна теци! Тарем’ ӈодˮ сата тецьдиˮ пуд иба яляˮ тутаˮ. Тыˮ нямдото’ мядэхэˮна моракоцидо’ ӈадибелаӈгудˮ. Янамбовна илмаˮ нерняри’ миӈа. Вындерˮ ныланава серм’ ниˮ теневˮ. Тарця мюсерма илаӈгана ӈабцата яӈгу. Ялэнаˮ ямбумданаˮ, тадри’ янаˮ тиӈгывна сянакова’ ялэ мэтаваˮ. Сянандиˮ яхат ты пэртяˮ ӈобт’ маˮлюртаˮ. Пирдырмидо’ мэтаˮ.   Автор: Г.Окотэтто’ падвы Сидяӈг М.Яр’ тадтавы"
https://vk.com/wall-147614552_2562,"Тасу’ я’ тер’ сэдорана не Валерия Гутман – мел’ не. Харта еркаравнанда Тибичи. Мэкад иӈудм’ ховы, невхы мюй паны сэдыба таславы. Едэй илаӈгана нянанаˮ тарана ӈамгэм’ лапкахана тэмда пирӈаваˮ. Ӈамгэн’ харван’ малˮ таняˮ. Имбытадˮ, сянандиˮ тэнзˮ паныˮ, тохоцяˮ, нойˮ ӈэдакыˮ. Ӈавнанда невхы илаӈгана тарця яӈгусь. Неˮ харто’ ӈудаханато’ нярахад, тыˮ хобахат, пенахат хусувэй ӈамгэм’ сэдыбиць. Валерия невхы хаданата тотрев’ нярахад мюй паны сэдыби. Ӈобаӈгуна нюдя ӈэванда мальӈгана хаданда пад’ мюня мэкад ембдярм’ ховы. Нярахад сэдвы мюй имбытад ӈэвы. Техэ ялэхэтата хаданда’ сер’ тарця паным’ сэдван’ харбилавы. Тикы иӈута тасиримна етри’ теневэда. - «Невхы илаӈгана неˮ мюй паныдо’ нярахад сэдыбавыдо’. «Пяльшаӈэ», «пяльсяӈэ» нюмдебавыдо’. Ханяӈы неˮ теда’ ӈобтикы тикы’ тоˮолхаˮ няра пими сэдыбиˮ. Сибёцяко ембдярм’ неˮ, хасаваˮ мэцетыдо’.» - мел’ не тарем’ лахана. Валерия’ невхы ила’ саирм’ сахарамбава’ няю’ ӈэда серм’ минре. Тад’ вадёданаˮ ӈацекыˮ иринато’, хаданато’ я’ мидыхы ила’ паӈг’ нямна тамна ӈамгэхэвм’ теневаӈгуˮ. Автор: Г.Окотэтто’ падвы Сидяӈг интернетхад ханавы"
https://vk.com/wall-147614552_2557,"Иринато’ илам’ тохоламбиˮ Тазовской районхы музейхана тохолкода ӈацекыто’ еˮэмня ӈока сава ӈамгэм’ сертабиˮ. Лимбя’ иры’ пуданахана ӈани ӈопой илека серм’ минревыˮ. Музей’ манзаранаˮ урокм’ сертавыˮ. Ӈацекы тохоламбадаӈэ ваданандо’ тадебя товы. Невхы ненэциеˮ ила’ нямна лахарёмдо’ мэˮмыˮ. Хуркари ехэрана серо вадеˮмыˮ. Тадебя’ ембдярˮ, нядаӈгодида, малˮ таславыдо’. Тикы’ хавна ханяӈы ӈавори сэвхана манэˮмыдо’. «Ӈацекыˮ харто’ иламдо’ теневабто’ тара. Тазовский районхана тадебяˮ ӈобтикы таняць. Гавриил Егорович Мандаков’ нямна няˮандо’ лаханадамзь. Яӈгуманда нерцюна музеян’ тэвравы ӈаворида ӈацекэхэˮ ӈадимдембидамзь», - урокамдо’ минревы не маˮнисяв. Лахарёндо’ пуданахана ӈацекыˮ тадебя’ мальцян’ тохоця’ инякоци сяраˮ. Тикаханандо’ сензˮ ӈэвандо’, иландо’ сехэры ненза ӈэва’ няю’ туёмыˮ. Ӈацекыˮ вадавна тарця мэкад урокаханандо’ ӈока ехэрана ӈамгэм’ намдавыˮ. Артур Салиндер тарем’ лахана: «Тадебя’ нядаӈгодида танявыˮ. Тикыˮ - нув’ сармикˮ, ханяӈэхэна я’, ид’ сармикˮ. Пыда я’ ерво лахана няць пирмы, тарця ныхыда танявы». Нерняӈы ила’ еˮэмня музейдо’ ёльце тарана серм’ минре. Ӈацекыˮ тарця урокахаˮна невхы иринато’ ила’ саирм’ тохоламбиˮ."
https://vk.com/wall-147614552_2545,"Теневадаˮ! Тарана конкурс ӈэӈгу. ОБЪЯВЛЕНИЕ Департамент по делам коренных малочисленных народов Cевера автономного округа объявляет о начале приема заявок кандидатов для участия в конкурсе на присуждение специальных премий имени П.Е. Салтыкова, Л.В. Лапцуя, С.И. Ирикова за лучшее освещение на языках коренных малочисленных народов Севера Ямало-Ненецкого автономного округа в печатных изданиях тематики сохранения и развития культурного наследия коренных малочисленных народов Севера (далее – премии, конкурс). Конкурс проводится в соответствии с постановлением Правительства Ямало-Ненецкого автономного округа от 23 июля 2012 года № 578-П «Об утверждении Положения о размерах и порядке присуждения специальных премий имени П.Е. Салтыкова, Л.В. Лапцуя, С.И. Ирикова за лучшее освещение на родных языках в печатных изданиях тематики сохранения и развития культурного наследия коренных малочисленных народов Севера». Кандидатом для участия в Конкурсе может быть автор, сочинивший на языке коренных малочисленных народов Севера Ямало-Ненецкого автономного округа (ненецкий, хантыйский и селькупский) произведение по направлениям: «Родная речь», «Община – вчера, сегодня, завтра», «Ямал – мой дом», «Семья». Премии присуждаются в номинациях: - «За лучшее освещение на языке народа ненцы в печатных изданиях тематики сохранения и развития культурного наследия коренных малочисленных народов Севера Ямало-Ненецкого автономного округа»; - «За лучшее освещение на языке народа ханты в печатных изданиях тематики сохранения и развития культурного наследия коренных малочисленных народов Севера Ямало-Ненецкого автономного округа»; - «За лучшее освещение на языке народа селькупы в печатных изданиях тематики сохранения и развития культурного наследия коренных малочисленных народов Севера автономного округа». Количество премий составляет 3 (три), на одну номинацию – 1 (одна) премия. Прием заявок кандидатов на участие в конкурсе осуществляется с 04 февраля 2021 года по 25 марта 2021 года (включительно). Всего присуждается 3 (три) премии. Размер каждой премии составляет 50 000 (пятьдесят тысяч) рублей. Обращаем внимание кандидатов, что при определении победителей конкурса (лауреатов премии) комиссия оценивает произведения кандидатов по следующим критериям: 1) литературные достоинства: - оригинальность идеи; - образность, художественная выразительность; - общий художественный и эстетический уровень; 2) социальная, историческая и этнографическая значимость содержания: - глубина постановки общественных проблем; - воспитательная направленность (вклад в духовное развитие коренных малочисленных народов Севера, в формирование их моральных ценностей); 3) краеведческий аспект: - новизна заявленной темы; - наличие патриотической направленности (вклад в формирование интереса и уважения к культуре и истории родного края). По вопросам участия в Конкурсе можно также обратиться по контактным телефонам: +7 (34922) 4-00-71, 4-01-24."
https://vk.com/wall-147614552_2542,1987 похона педучилищехана тохолкодаˮ едэй тарабцомдо’ ӈадимдембавыˮ. Пыдо’ «Сыра’ сэв» ансамбль’ терˮ ӈэванӈгабяˮ.
https://vk.com/wall-147614552_2541,"Ӈахат тарця ӈэсеты, нито’ хэвхана илена ненэцяˮ нито’ вади теневасетыˮ. Тарем’ иринанаˮ сидя вадам’ мэцетыˮ. Ханяӈыˮ ненэй вада’ хавна хабиˮ вадавна, ӈанидо’ ӈысмиˮ вадавна лаханасетыˮ. Няхарˮ вадам’ мэтахартˮ танясетыˮ. Тарця сава иӈудм’ нёда 1990 похона газетахананаˮ манзаранаˮ хабиˮ вадавна ӈэда лахарём’ луцаˮ вадам’ нядмяць падвэдо’."
https://vk.com/wall-147614552_2540,1987 похона хусувэй районхана носи вадабада фермаˮ таняць. Тедахав’ мядэридо’ хаиˮ. Тюку падвэхэна «Россия» совхоз’ манзарани маниеваˮ. Манзаямдо’ тид’ минревэдо’. Нерняӈы яляхато’ малˮ таӈга сырӈаˮ.
https://vk.com/wall-147614552_2537,"Тюку падвы 1987 похона ӈэвы илнаˮ нямна ӈа. Выӈгана илена неˮ поˮ тяха’ минрена манзаядо’ ни несэйворˮ. Пыдо’ танявахандо’ выӈгы ил’ ни хабтедˮ. Хуркари нумгана: хад ӈэбтавˮ, сата тецьда, мято’ мюй етри’ ядембаӈгу."
https://vk.com/wall-147614552_2535,
https://vk.com/wall-147614552_2522,Сидяӈгахана Ямальской район ты пэрти маниеда”. Пыдо’ тюку яля’ ӈэсыхындо’ харе” тэхэнато’ мюсерта” ма”лыць. Пыдо ӈарка тасалковам’ мэ”ӈаць. Няндо ӈарка харпдахат” товы” реестр ӈамгэ ӈэвам’ ваде”ӈаць. Тикы нямна газетаханана” паданаӈгува”. Фото: [id254117851|Марина Яр]
https://vk.com/wall-147614552_2521,"Нэрм’ тёр’’ серо тасламбада департамент манзарана’’, Ассоциацияна’’ ненэця’’ реестрм ‘ ваде’’манзь нэсы’’мана нэдалёрна’’."
https://vk.com/wall-147614552_2518,Нэрм явнана ‘’ нэдалёлына’’
https://vk.com/wall-147614552_2515,"Вадада хайна Лариса Омдювна Окотэттам’ ненэй ненэцяӈэ помнанаˮ сававна теневаваˮ. Вабцада хусувэй мякад сосеты. Пыда ненэй ненэциеˮ радиохона манзарана няваˮ. Еˮэмнянаˮ вадавнанаˮ юне вадеˮӈа. Иланда’ ямбан’ округнаˮ тиӈгывна хусувэй мят’ тэворӈась, тамна ирмнянда хаёвыˮ ӈэсыхыˮ ӈани’ тэвуванзь ятна. Сиˮив я’ терӈэ сэван’ манэць теневаваˮ. Хусувэй, лаханаком’ теневанана ненэця’ ӈэдаравандада ни ӈаˮ. Намдвыда, манэˮмыда малˮ луца’ мутраханда падыбида. Иланда ямбан’ маˮлавы лаханакуда, ярабцада, тамна ӈани невхы илеˮмида саць ӈокаˮ. Надьбята ӈодˮ хэвы сиˮив яляхана няданда ӈани’ едэй серм’ манэˮӈаваць. Пыда янда’ терˮ, Ямальской районхы Сёяха’ вымна мюсерта ӈарка нита лаханако ӈобт’ маˮлавыда. Тикыда книгаӈэ ӈадимдевыда. Таминда’ ӈодˮ «Фольклор сеяхинских ненцев» нюбеˮӈа. Лариса Омдювна Сёяха’ выӈгана соявы. Ӈыхы сэвата сылоˮмахад невхы хаданата лаханако намдормыда. Тарць намдорць вадёвы. Ӈадьбята ӈодˮ невхы лаханакоход вадёвы ӈэсь илаӈгананаˮ хусувэй ӈамгэм’ тяхасовна минреда. Книганда’ тер юкад вата тет по’ маˮламбавыда. Тикыда сидя вадавна ӈаˮ. Ярабцˮ, хынабцˮ, тэри лаханакоˮ, малˮ ӈобкана ӈаˮ. Ханяӈыˮ ӈавнанда тамна «Няръяна Ӈэрм» газетахананаˮ ӈадиберӈаць. Лариса Омдювна книгам’ хобˮнанда толаираˮ."
https://vk.com/wall-147614552_2513,"Тюку поход ӈэрм’ терӈэ ненадо серм’ пяваˮ. Пыхыданаˮ ӈопой падарт’ тэврабˮнаˮ тараˮ. Реестрӈэ вадеˮӈаваˮ, хусувэй сиˮивхана юнˮ ӈадимберӈаˮ, маняˮ ӈодˮ тикы’ нямна мале сян паднаваць. Тандая’ Ямальской районан’ Яр Салян’ ӈэрм’ терˮ серо тасламбадиˮ департамент’ ӈэвахана мэна Инна Сотруева ӈэдалёрӈась. Таняна реестр’ нямна ервоˮ нита ня’ тасалковам’ мэˮмыˮ. Инна Васильевна маˮнисяв, теда’ нюртеˮэ’ ханзерˮ манзарававаˮ ӈэрм’ терˮ серо таслабада управления’, «Ямал-нюˮнаˮ я!» ассоциация’ ненэцяˮ ня’ тасламбиваць. Тикы еˮэмня пыдо’ тамна тяха’ юнм’ тэвравандо’ няю’ хусувэй ты пэртяˮ ӈэсын’, халяданиˮ таӈоцянд’ тэвˮбато’ тара. Пыдо’ ненэцяӈгато’ реестр’ таравам’, нивам’ вадетаˮ. Хусувэй ӈэрм’ тер пыхыдамда таня’ пада пирӈа. Маняˮ серо тасламбадаӈэ падродо’ тидхалемба нядаӈгодаваˮ. Ӈарка таром’ ненэцие тэри нядабадаˮ, илаӈгы ненэцяˮ ӈани’ хаˮаврамбаӈгуˮ. Теда’ округхананаˮ «Ямал-нюˮнаˮ я!» Ассоциацияхана хонарковандаˮ таня’ ядэртаˮ. Пыхыдм’ падва’ няю’ ФАДНан’ падродо’ ӈэдарамбаӈгудо’. Маˮним’, тарем’ реестран’ тэвˮмахад, сяни яӈорэй’ ӈэрм’ терˮ ӈэва тасламба ни тараӈгуˮ. Автор: Е. Евай’ падвы Сидяӈг Х.Яунгад’ тадтавы"
https://vk.com/wall-147614552_2512,"Сыв’ ватаӈгова нензел’ ни ӈаˮ. Няӈота салаба’ ӈылна ӈэда поӈгаˮ нэкалъито’ яӈгу. Тарем’ ӈодˮ халядана ненэцяˮ поӈгарӈаˮ. Приуральской районхы Аксарковской халядани предпрятийхана манзаранаˮ тецьбата ӈодˮ етри’ поӈгахато’ ядэрӈаˮ. Теда’ пыдо’ есиˮ моӈгахана мале няхарˮ юˮ матˮ тонн нёям’ , пырим’ ватавыць. Лимбя’ иры’ пиркана пилиˮ таӈок халям’ ӈыдабасетыˮ. Сямянхат ӈокадо’ матˮ юˮ тонн ӈэвы. Теда’ предприятийханандо’ тет юкад вата хибяриˮ халядаˮ, сиˮив ненэцям’ халя’ паӈохона манзараванзь ханавэдо’ . Сыра’ поӈгарпˮ ваˮлерта ӈока ӈэва еˮэмня ханяӈыˮ халядаван’ ниˮ харваˮ. Мерета буранандо’ бензин мале харто’ тэмдабидо’ , тецьдахана мэта паныˮ ӈани’ тараˮ. Та’ предприятийханандо’ планадо’ яӈгама’ сер’ ӈаˮ. Сэрˮ халяˮ ватаванзь тянёвна ватормыˮ. Хэвы похона 99 тонн пайхам’ вата ӈэдаравыць, теда’ тикадо’ яланда 67 тоннӈэ хэвы. Идюрцямдо’ , пайхамдо’ предприятийханандо’ ватавандадамдо’ ӈани’ тянюмдевэдо’ . Ӈокханда небой походандо’ сиˮив тонн халям’ ёˮмыˮ. Есян’ тасла тикандо’ миртя сиˮив миллион’ пир’ ӈэвы. Тикыто’ ӈокадм’ нёяхана, тамна яёлˮ халяхана томдаванзь тасламбидо’ . Алексей Лукьяшко’ , предприятияндо’ ӈэвахана мэна’ вадавна пудана мале сян по’ есиˮ хараˮмана пайхаˮ, палкурˮ тянюмяˮ. Автор: О. Сэротэтто’ падвы фото: Х.Яунгад"
https://vk.com/wall-147614552_2506,"Малко вэнонаˮ вадабаӈгуˮ Хардахана ӈэрм’ терˮ малкось вэнеко маӈгаӈэ таслэйдо’. Тикыдо’ ӈани’ лаха вадабаван’ харвэйдо’. Еˮэмняндо’ округхананаˮ ты пэртиˮ Союз’ манзаям’ минрена Тимур Акчурин проектм’ падвысь. Мале конкурсхана нерня’ хаˮамвыць. Тиканда няю’ есям’ ӈадимдемби. Хэвы сиˮив яляхана проектанда нямна ӈарка тасалковам’ мэˮӈаць. Лахарёдо’ вэното’ нямна ӈась. Тюку по’ Салехардахана нердена центрамдо’ ӈабтаӈгуˮ. Тикахана вэнодо’ пэртыдо’. Тарем’ ты пэртиˮ малкось лэтрамбаван’, вадабаван’ харваˮ. Тикы серм’ минрена Тимур Рафаэльевич’ вадавна, тарця серˮ няю’ мале ям’ ӈадимдевыць. Мядо мяраӈгуˮ, таняна вэнодо’ вадабаӈгуˮ. Тарем’ ханидо’ сэвто’ сылаˮмахад мале хареˮ илаӈгато’ торомбэйˮ ӈэӈгуˮ. Матˮ иры’ ямбан’ мякана пэртыдо’. Пуна’ ты пэртяхаˮ мипаӈгудо’. Тюку яля’ пиркана мале Приуральской район’,Салехард’ ядхана ты пэртяˮ тарем’ вадавы вэнекон’ харвавыˮ. Тарем’ пыдо’ хурка вэно вадавамдо’ таслаӈгудо’.  Автор:Н. Салиндер’ падвы фото: [id254117851|Марина Яр]"
https://vk.com/wall-147614552_2504,"Нив хамзасетуˮ Евансадаков, Нюкцяʼ мадма, Тюку мэта сёмиʼ, Таремʼ мэцятад! Ярˮ Саляхана Хуӈгляˮ хэбиць Хабткоˮ таняць. Хоёˮ няюмд Тетмʼ сатаˮ пярвʼ Варюдˮ тэлхаˮ Нэхэдасетынʼ. Нидмʼ хэсетуˮ, Мань манзетыдмʼ: - Ӈариˮ ямӈванʼ Нёхорцядмʼ туˮ! Евансадаков, Нюкцяʼ мадма, Тюку мэта сёмиʼ, Таремʼ мэцятад! автор: Семен Вануйто фото: Х.Яунгад"
https://vk.com/wall-147614552_2498,"Едэй книгавна тохолкодаˮ Ямалнаˮ тиӈгывна иленаˮ хабиˮ, ӈысмаˮ ӈацекыˮ еˮэмня едэй учебникˮ ӈадимыˮ. Школаханато’ харто’ вадидо’ тандая’ сертавы книгавна тохоламбаӈгудо’. «Просвещение» нюбета издательствахана 557 ӈокадм’ ӈадимдевыˮ. Округхананаˮ манзаранаˮ ӈацекы тохоламбадаˮ книгы сертабава’ мальӈгана савовна нядаӈгурмыˮ, табекурмыˮ. Тохолкова’ няю’ ӈэда падродо’ ӈэрм яхананаˮ илена ӈацекыˮ еˮэмня таславыˮ. Хабиˮ вадавна ӈэда учебникхаˮна Шурышкарской районхана илена ненэциеˮ вада’ харам’ мэˮмыˮ. Ӈысмиˮ вадавна ӈэда толаӈго книгахаˮна – ижемский вадандо’ харам’ мэˮмыˮ. Автор: Г.Окотэтто’ падвы"
https://vk.com/wall-147614552_2496,Ассоциацияваˮ нядаӈгода «Ямал-нюˮнаˮ я!» Ассоциацияваˮ хэбидя хабцяӈгад ненэцие яӈгабавандоʼ ёльцяӈгана няданзюрта. Тадриʼ вымна мюсертаˮ ненэциенаˮ ӈаниʼ пардонтамба пяӈгудоʼ. Мале ӈахакуд Ассоциациянаˮ терˮ манзаямдоʼ пядоʼ. Тикыʼ нямна Заксобраниянаˮ депутат Эдуард Яунгад таремʼ мась: - Тедаʼ интернетхана ненэцяˮ прививка ӈабтамбавандоʼ няюʼ видео манэˮлабтамбиваˮ. Тадриʼ выʼ терˮ помна ӈэдалёлаӈгуваˮ. Няндоʼ хабцяӈгад пыхыд яӈгаба таравамʼ вадетаваˮ. Вакцинамʼ тэхэна мэнаˮ ненэцяӈгˮ харданʼ тэворпатоʼ ӈабтамба сава ӈэӈгу. Ты пэртиˮ сянаковаʼ яляхана малˮ хардахаˮ тэворцетыˮ. Таёльцяӈгана ӈока хибяриˮ вакцинамʼ няˮмаӈгуць. Тикыʼ хавна реестрʼ нямна лаханакодаваˮ. Тедаʼ тянё тэнзмʼ мэтаˮ пыхыдадоʼ ӈопой падартʼ падыбидоʼ. Тарцямʼ нядмяць сяни яӈорэй ӈэрмʼ терˮ ӈэва тасламба ни тараӈгуˮ. Лимбяʼ ирыʼ 18 яляхана Россиянаˮ президентʼ ватовна хусувэй харвана ненэцямʼ хабцяӈгад «Спутник V» няби «ЭпиВакКорона» вакцинахана яӈгабидоʼ. Округнаˮ ервʼ ватовна Ямалхананаˮ пыхыдмʼ яӈгаваʼ еˮэмня етё таславы ёˮ ӈадимдеӈгуˮ. Автор: Н. Салиндерʼ падвы
https://vk.com/wall-147614552_2494,"Илаӈгы ненэцяӈгана тене тара!  С 01 по 14 февраля 2021 года департамент по делам коренных малочисленных народов Севера Ямало-Ненецкого автономного округа принимает документы и заявления от студентов из числа коренных малочисленных народов Севера (ненцы, ханты, селькупы) автономного округа, на назначение и выплату именных стипендий Губернатора Ямало-Ненецкого автономного округа обучающимся по очной форме обучения на «хорошо и отлично» или «отлично» в высших образовательных организациях Российской Федерации, по имеющим государственную аккредитацию программам в образовательных организациях высшего образования (со 2 –го курса). Всего присуждается 5 именных стипендий на конкурсной основе. Именные стипендии предусмотрены постановлением Губернатора автономного округа «Об установлении размеров и условий назначения и выплаты именных стипендий Губернатора Ямало-Ненецкого автономного округа, стипендий за выдающиеся творческие и спортивные достижения учащимся, студентам и аспирантам образовательных организаций» от 24 июня 2005г. №247 (в редакции постановления Губернатора Ямало-Ненецкого автономного округа от 27 марта 2020 года №37-ПГ). Претендент на назначение именной стипендии направляет в департамент по делам коренных малочисленных народов Севера Ямало-Ненецкого автономного округа следующие документы: 1) заявление, по установленной форме; 2) документ из образовательной организации высшего образования, подтверждающий обучение и успешную сдачу промежуточной или итоговой аттестации заявителя, полученный не ранее чем за 30 календарных дней до подачи заявления на назначение именной стипендии (копия зачетной книжки с результатами успеваемости по итогам последнего семестра, заверенная в установленном порядке, и др.; 3) копию паспорта гражданина Российской Федерации (заполненные страницы); 4) копию документа, подтверждающего отнесение к лицам из числа коренных малочисленных народов Севера в автономном округе. (Претендент на получение именной стипендии вправе представить свидетельство о рождении, подтверждающее, что претендент на получение именной стипендии, либо родители претендента на получение именной стипендии, либо один из родителей претендента на получение именной стипендии относятся к лицам из числа коренных малочисленных народов Севера в автономном округе, либо судебное решение, свидетельствующее об отнесении претендента на получение именной стипендии к лицам из числа коренных малочисленных народов Севера в автономном округе); 5) сведения о реквизитах банковского счета, открытого в кредитной организации (для перечисления именной стипендии), по утвержденной форме.  Форма заявления и реквизитов банковского счета, условия предоставления заявления и документов в департамент по делам коренных малочисленных народов Севера Ямало-Ненецкого автономного округа прилагаются."
https://vk.com/wall-147614552_2490,"Хэдо Ӈокдэта Папакоʼ мадма, Тюку ӈаварамд Илеваниʼ серʼ Пэрˮнивавʼ. Пыдар нябакор, Муӈгад хэвы, Саляʼ Хойхана Пивада хаюрта, Савада хаюрта. Евансадаков, Нюкцяʼ мадма, Тюку мэта сёмиʼ, Таремʼ мэцятад! Яʼ ӈавнанда, Ӈавця Ервар, Ервар танясь. Тедаʼ манзетыˮнёˮ, Саляʼ Хардаваˮ, Я, хубта я. Ӈавнахаванда, Тирʼ хойхад Хубта я нись ӈаˮ. Тет ламбарокомʼ Поделисетыдмʼ. Пыдар нябакор Хан сидя вэт Сидя тохоˮ падмʼ Падмʼ хурасеты. Саляʼ харданʼ Тэваӈгуˮниˮвамʼ. Няхарˮ ервʼ сятʼ, Ӈэва мерʼ мятʼ Ядрисетыдмʼ. Мань мятʼ тюсь, Ӈавця Ервар Сидя луца ервʼ Ерванда поӈгана, Ерв ӈамдёда. Сиˮми манэˮли, Ӈавця Ервар, Ерв манзеты: - Хэдо Ӈокдэта, Хэдо хунна хая? Няхарˮ ервʼ сятʼ Сидя тохоˮ падмʼ Вабтарисетыдмʼ. Ӈавця Ервар Носиниˮ толаӈгу. Мань манзетыдмʼ: Тянёˮ ӈэдакыˮ? Ӈавця Ервар, Ерв манзеты: Тянё вуниˮ ӈаˮ, Серˮ валакада, Ханьˮ, тяхаʼ ханьˮ! Евансадаков, Нюкцяʼ мадма, Тюку мэта сёмиʼ, Таремʼ мэцятад! Я ӈавнанда Мань некамиʼ, Нямиʼ танясь. Няхарˮ юдмʼ пятамʼ Ӈаномʼ мэцеты. Няхарˮ юдмʼ пятамʼ. Автор : Семен Вануйто Фото: Х. Яунгад"
https://vk.com/wall-147614552_2487,"Мядонаˮсалабаʼ ниня ӈэсетыˮ Ненэй ненэцяӈэ тыˮ пэрмаваˮ, халядававаˮʼ, ханеваваˮ вэяхананаˮ ӈаˮ. Хурка Ӈомдё Хорокович Яндо тедаʼ ныланабˮта ӈодˮ, сэвда вымʼ хамзаˮ. Ӈэнда тарка ӈобкад переванда нид, небяехэюда, нисяехэюда сидта Ӈомдёӈэ нюмдевэхэʼ. Хэвы похона тыʼ саполана ирыʼ пиркана сиˮив юˮ поданда хаясь. Ӈомдё Хорокович харта ӈудаханата, хасава нюмда няць, иле мэта хардакомʼ ӈабтавы. Мята хэвхымʼ хабтомдамбида. Ӈуцяˮ вадюрпˮ, пидерцяӈгана маторпидась. Ӈармы ненэцьʼ ӈэбˮ ӈодˮ тэри мэва яӈгу. - Мань туниʼ терˮ Ӈэдяʼ няна илеˮ. Яни хэвняна мэдмʼ. Ӈавна нисяеми почтамʼ ядэланаӈэ таравы. Харта тэкоцида мэць пэндаи Паютехэд Ӈэдяʼ ӈэсондʼ ханлавыда. Нерняʼ Халмер-Седехэт ӈобтаремʼ тыʼ ӈэхэна таˮтыдоʼ, пыда Ӈэрмʼ няюʼ ханаӈгуда. Лэмга яха таня, Танамахад хаˮморта сюдбяко яха, тикы мюмня мюсе ханлавыда. Пэндаи ядэла ӈэвадаˮмахаданда таминнаˮ маняˮ тюкохона иле хаюˮнивамˮ. Тикад небяеми тальняд мэвы несь, ӈадьбята тальняна хаювы ӈэӈгу. Манзьванаˮ тамальӈгана нюдяваˮмаˮ. Нисяени тыда мале ӈокаць. Похоˮ луцаˮ ханласетыдоʼ. - Пыдар сэват ӈадимбˮ, тыдаˮ танясаˮ? - Тынаˮ таняваць. Тедаʼ ӈодˮ нявотарӈаˮ. Савовна теневана няхананаˮ мэˮ. Манзьванаˮ халяʼ паӈо тобˮ, халяданаӈэ толываˮ. Сывʼ поӈгарцетываˮ, таʼ халямʼ ниваˮ пэрˮ. Мань, пенсиямʼ няˮмарпабˮни ӈодˮ, тамна хасава нюми нядабасетыдмʼ. Тэри мэва серта яӈгу, тедариʼ тарсиˮ пирӈав. Юкад вата сиˮив похонани халямʼ пэртяӈэ манзара пэйваць. Тамальӈгана хибяхарт ни мандˮ, 18 помʼ ӈате тара. Сянри порˮ ӈэя, ӈодь манзараванʼ харваˮ, сит няˮмаӈгуˮ. Тадӈоˮ нисянда сэвда яӈгувыˮ, небяеда нёняӈы мякананда яӈгумы. Нисямда нядаба варемда мэˮмы. Пенсияда яӈгусь. Падрода сертавдавэй ӈӈэвы ни ӈӈаˮ.Тамальӈгана сиднаˮ хибя табедаӈгу? Харвабта падарˮ серта таравакыˮ. Тюку тотревʼ, тюˮуд нядмаӈэ есямʼ ниваˮ няˮмарпюˮ. Сямян ӈамгэ малˮ тэмдаба тараˮ. Яляхана няхарˮ есямʼ недвапат, тамна сава, няньʼ хавна тамна сяйдамдʼ тэмданʼ, ӈаниˮ ӈаврако падандʼ мюʼ мэӈгунʼ. Халяримʼ нин ӈавортˮ. Тюˮуна мэˮнаˮ нинаˮ ханець. Нохомʼ нинʼ хадаӈгуˮ, есяданд мэˮмандар яӈгода. Нохо, халя яӈгобˮ, тэкоцяр таремʼ ӈодˮ тушаӈэ хада тараˮ. Нябинзерʼ ӈамгэхэд ненэцьʼ илеӈгу? Ӈэрёʼ няна тет-няхарˮ тэкоцямʼ хабарӈан, тикыт мирˮ ӈобтаремʼ ӈока ӈэсаˮ? Таремʼ тасла, манзара тара. Яӈга няˮмарпада ӈаниʼ яӈгу. Манзараваʼ ӈарӈэ хаядмʼ, таминаниʼ манзара пэявˮ. - Нердеʼ ӈамгэ манзаямʼ пэрцанʼ? - Халямʼ хадабадиˮ бригаданʼ сиˮми мэˮ. Тянёваˮ ӈэбˮнаˮ, сиˮивӈэ поӈгарцетываˮ. Ёртаваˮ, хулкодаваˮ. Халмер-Седеʼ тяхаʼ сиднаˮ ханласетыˮ, Тасуʼ яхаʼ тюˮуʼ тандамбасетыˮ. Ӈавна саць халя таравыкы, ӈадьбятоʼ ётоʼ хэвняʼ, Красноселькупской районʼ няʼ халямʼ хадабади ханлавыдоʼ. Таʼ ямбанʼ ёрмыˮ, ханяӈэхэна нямзахэй пядыбавыˮ. Хибяхартˮ манзаясиˮ нивы санъёрˮ. Сидя юˮ похов таняванӈгабя, харвабта 30 поӈэ нибтав ханьˮ, таремʼ халядани ханла ӈэвадалэйдунзь. Нердеʼ колхозваˮ Ленинʼ нюмамʼ нюбеˮӈась. Тальцюна рыбоучастокӈэ хаяваць. Тамальӈгана Халмер-Седеʼ терˮ нинаˮ няˮ ӈобанзерʼ манзара пэйнаць. Халэнаˮ таняна ӈыдабасетынаˮ. Антипаютаʼ няна хадавынаˮ самолётхана тэвабасетыдоʼ. Мядонаˮ явʼ салабахана паллёсетыˮ. -Яʼ няна ниˮ ӈэсятуˮ? -Тамальӈгана ӈамгэхэна поӈгаханд ханданʼ? Яля хэмʼ. Яхананаˮ сидямбой час яля ӈэсяты. Вэнонаˮ яӈгуць. Тальняʼ вэно мэцетываˮмаˮ. Тиканда яда поӈгаханда миндаханда, мале пэвсюмяʼ. - Тумдаˮ пятабабˮтаˮ, салабада ни юӈгуˮ? - Хормʼ мэˮӈаваˮ. Пяднаˮ паё парадамбиваˮ. Совхозʼ ӈэсыхыд подерпада тыˮ таняць. Тикы тэхэна пядамд бригадˮ терхаˮ сидя нярˮ тэвабаӈгухуʼ. Пядамдиʼ мэˮмахадандиʼ, ватавы халэнаˮ миˮманзь хандаӈахаʼ. Нерняʼ ненэй мякана няˮмарпасетыдоʼ, пунаʼ балокэцяӈэ хаяць. - Ӈопой мякана мэсетыдаˮ? - Сидя ӈэсяты. Тумʼ пэртяӈэ неˮ танясетыˮ. Тиканда паёмʼ матˮ хуромэхэна тэвраӈгува. Мэˮмы тэхэната, тадавдавэй, ханода халэˮ падхана пэндыда. Приёмканʼ ӈэдалаӈгу. Ӈопойри мэва нинʼ ядэртˮ, яляхана сидя сянʼ хэсь тараӈгу. Тыд ӈаниʼ ӈобтикыˮ ӈэӈгуˮ. Таняд ламбатана тирця ӈано, АН-2н халэнаˮ ханласетыда. Салабаʼ ниʼ ӈамдорцеты. Ӈопой тоннахад вата сидя юˮ киломʼ пэмбасеты. Тарсиˮ мая ӈэсеты. Тэкоцяинаˮ маядамбасетынаˮ. Етя совхозʼ ервахад падаркана ханзетынаˮ. Хабтариˮ ӈэӈгуˮ. Падарциˮ таремʼ тэвана мэˮманда тэдамд хибяхарт ни татˮ. Луцаˮ тыˮ ӈэˮнимˮ. - Иняʼ малхад сярамбасетыдаˮ? Сян тыˮ ӈэсетыˮ? - Хартоʼ хадырцетыˮ. Няхарˮ юдмян ӈэсетыˮ. Тамальӈгана яда сава ӈӈэˮнив, ӈахана ниˮ ханцетуˮ. Тадӈоˮ яляʼ ямбанʼ мэˮмы пэдавыˮ выдараӈгасетыˮ. Тикад ӈобʼ маˮламбаӈгуˮнинамˮ. - Пыдарʼ пямʼ пэрцетынʼ? - Яӈго. Поёртахаюнаˮ ялʼ тэсавэй нинаˮ ӈэсетыˮ. Тэвана мэта тынаˮ нянандиʼ мэсетыˮ. - Салабаʼ ӈыламна пятабцямʼ мэˮӈадаˮ? - Ӈахаʼ. Ненэй поӈгамʼ пядыбасетываˮ. Нямзахэйˮ поӈгахавˮ нензелˮ. Ӈопой хусувэй яляʼ манэˮсарпˮ тараˮ, яӈганда сиʼ саць ханимзь нинʼ ӈэдараӈгуˮ. Лахарёми Омдё Хорокович няʼ тамна ямб. Таремӈгав тамнаʼ тюку ялэй илаʼ нямна лаханакурӈанинзь. Нека вэсакомиʼ сенз ӈэя, мятаʼ терˮ ӈодˮ сенз ӈэяˮ, яб мятоʼ мюняʼ ӈобʼ мэя.  Автор: Лариса Ӈокыʼ падвы Фото: Х. Яунгад"
https://vk.com/wall-147614552_2483,"Тюку поʼ Ямалхананаˮ аспирантурахана тохолкодаˮ ӈэрмʼ терˮ едʼ сава тарана сермʼ ӈадимдеӈгуˮ . Тикымʼ мале небоʼ вадеˮ ладонзь. Аспирантурахана тохолкодаˮ ненэциенаˮ юрˮ ёнарˮ грантʼ есямʼ няˮ маˮ пиртаˮ . Тикы няюʼ ӈопой сававна тохолко тара. Ӈэрмʼ терˮ серо минрена департаментʼ ӈэвахана мэна Инна Сотруева маˮ нисяв, маняˮ нянанаˮ тедаʼ ӈэрмʼ терˮ учёнойˮ саць тараˮ . Ӈахат тэри ирыʼ пиркана мэˮ ма есяримʼ няˮ марпасетыˮ . Тедаʼ таӈок есяˮ наукахана мэвандахана ӈарка нядма ӈэӈгу. Тикы грантʼ есямʼ хусувэдоʼ ни няˮ марпаӈгуˮ . Похона сававна тохолкодиˮ поӈгана няхарпойридоʼ есямʼ хоӈгу. Конкурсхана мале сян ненэцяндоʼ ӈобˮ ӈокасˮ баллмʼ недвопатоʼ, тикы поӈгат округхананаˮ тарана сермʼ тохоламбадамʼ тэраӈгуˮ . Тикы манзаядоʼ лекарˮ , тохолковаʼ, СМИ, сехерыˮ , мирмаʼ нямна ӈэбта тара. Есьдоʼ тохолковандоʼ няюʼ мэць сероˮ ӈаˮ ."
https://vk.com/wall-147614552_2481,Это Пуровские коллеги делают сюжет про нашу газету.
https://vk.com/wall-147614552_2470,"Саляхардаханаˮ едэй книгамʼ ӈадимдець. «Гастрономические встречи» нюбеˮӈа. Елена Пушкареваʼ падвы. Тикы ӈарка ученой няваˮ. Доктор исторических наукʼ нюмсавэй. Елена Тимофеевнаʼ падвы книга ӈаварˮ нямна ӈаˮ. Пудана самляӈг юˮ-сиˮив юˮ поˮ ямбанʼ ненэй ненэциеˮӈаварˮ яӈгамамʼ, нивамʼ тохоламбавыˮ. Галина Павловна Харючи, учёной няда, падвы книгамʼ манэˮсармэда, манзая хурка ӈэваʼ няˮамна рецензиямʼ падвы: - Самляӈг поʼ тяхана манзаямда няниʼ манэˮлабтамбидась. Хусувэй мякˮ ханзоˮманда нямна падна. Ӈамгэмʼ нида тольʼ ниʼ пэрмыˮ, харта мяканда туртида ӈамгэʼ тоˮолаха ӈаврахана ӈавламбавыда, малˮ падыˮ. Мякˮ туртанд танябˮ, сямянхат сава ӈаврадˮ ӈадимдеӈгун. Таремʼ сиднаˮ ӈарка нинаˮ тохоламбасетыˮ. Тэхэна иленаˮ няхаˮнаˮ манэць ӈаворта ӈавранаˮ яӈгаˮмаˮ. 1995 похона Ӈэдяʼ харданʼ японской учёной тэворӈась, Ёсидо Осуси (Асуси), пунаʼ «Питание гыданских ненцев» нюбета книгамʼ падась, Тикахана интернатхана илена ӈацекы ӈӈамгэʼ тоˮолаха ӈаврахана ӈавламбидоʼ, мюсерта ненэциеˮ ню ӈавламбавамʼ падвысь. Техэˮ поˮ таняʼ тэворˮманиʼ мальӈгана няни ватовна ӈацекыˮ ӈоловаʼ мят ядэрˮӈадамзь. Тадʼ манэˮӈав, ӈӈамгэхэрт нивыˮ яӈгавˮ. Тольтоʼ ниня луциˮ ӈаварˮ ӈэвыˮ. Мань ӈацекы ӈэваниʼ мальӈгана ехэрана ӈаврахат хаӈгулываць. Вадамбойʼ халясиˮ, ӈамзасиˮ тухудамзь. Книгамʼ манэˮманзь товыˮˮ няхата Елена Тимофеевна маˮнисяв: «Ӈэрмʼ терˮ ненэциеˮ илʼ несэйма. Толятоʼ ниʼ пэртаˮ ӈаврадоʼ ӈобтаремʼ яӈгамаˮ. Ӈахат явʼ ханесэйˮ ӈамзахад хуркариˮ ӈаварˮ тэнзˮ пирембавыˮ. Тедаʼ тарцямʼ ниˮ хомбюˮ, ӈаврахататоʼ пилиˮ юрыдоʼ». Ямалʼ терриˮ ӈаварˮ хурка ӈэвамʼ ни вадесˮ, манзаянда серʼ ӈаниˮ параӈодаˮ яˮамна ӈэдалёрмы. Таняна сидта ӈамгэхэна ӈавламбавыˮ, хурка тоˮолаха ӈавратоʼ тэнзˮ танявамʼ падыбавы. Ханзерˮ хамедамбада, пирембада – малˮ тикахана толаӈгудаˮ. Сергей Николаевич Харючи тамна нивэда толабюˮ. Ӈаварˮ нямна паднавамʼ савуˮӈадась: - Тедариʼ тэри манэˮсарӈавась. Манзаяда тара, сава! Учёной няни падвымʼ ӈудаханани няˮамба ӈулиˮ маймбидмʼ. Хусувэй ӈэрмʼ терˮ хартоʼ ӈаврадоʼ таняˮ. Тикыˮ малˮ падˮхавабˮ, тамна сава ӈэӈгусь. Ӈаварˮ - ӈобтикы илаʼ саирʼ пеля. Тикахат тедаʼ вадёданаˮ ӈацекыˮ ӈаниʼ теневабˮтоʼ сава. Елена Тимофеевнаʼ вадавна, сямянхат ӈавыдота ӈавраӈэ тедалахана тыʼ ӈамза, халяʼ ӈаябад толыˮ. Харта тыʼ хэвамʼ, ӈамзахад пиревы евэймʼ, халяʼ ябцо ӈаворць харвобта. Ӈопой, няньсиˮ ӈӈаворпˮ, сёнзянд мюйˮ тамна ӈӈамгэхэванʼ харванарха ӈэӈгу. Кореяхана мэбˮта, сян яляʼ ямбанʼ няньсиˮ ӈавормы, пунаʼ пэськодревʼ сюра пэвыˮ, ӈопой вадада – ӈаворманʼ тамна харвадмʼ. Пунаʼ мале сян булочкамʼ тэмдавы, ӈӈавормамда тикарихина хамедавэда. Ненэй ненэцяӈэ няньсиˮ ӈаворць тедахав мале ехэраваˮˮ."
https://vk.com/wall-147614552_2467,"Тосаваˮ Тедаʼ округхананаˮ хабцяʼ тамна ни хасерˮ. Ӈадьбята хэвы сиˮив яляхана округнаˮ ӈэвахы ерв ватомʼ ӈадимдесь. Сидя ирыʼ пирувна тамна тосарка илеӈгуваˮ. Тыˮ сапоˮлана ирыʼ нюртей яляʼ ёльцяндʼ лэтрёдаваˮ. Ӈахат серʼ сямянхат ӈармы ненэцие ирелембиваˮ. Хабцяӈодоʼ танянаˮ ӈобтикы тосабтоʼ сава. Тикы нинаˮ етриʼ пивня, ӈока ненэциеˮ помна ядэрць тамна нинаˮ ӈэдарамбюˮ. Ханяриʼ ханапˮ, тамна маскы мэць тараӈгу. Ненэцяˮ поёдоʼ ӈобˮ метрахад ватаˮ ӈэбтоʼ сава. Юˮ яляʼ ямбанʼ округнаˮ тяхамна ӈэдалёрмыˮ ӈэбˮ, хабцяʼ таняваʼ, яӈговаʼ няюʼ анализ мипаӈгуваˮ. Ервоˮ хардахана ӈамгэ сероˮ тасла тарабата, тованда ненэцие ӈахакуд падыбаӈгудоʼ. Таремʼ янамбовна хабцяӈгад пыхыданаˮ лэтрамба илеӈгуваˮ."
https://vk.com/wall-147614552_2464,"Школамдоʼ сулормэдоʼ Антипаютаʼ няд сава юнмʼ намдаваˮ. Школа-интернатандоʼ харадʼ сулормамʼ ӈацекыˮ, сидтоʼ тохоламбадаˮ понʼ ӈатедонзь. Тадхаваˮ сертавэдоʼ. Районандоʼ ерв, Василий Паршаков, хурка ӈэвамда манэˮманзь харта ӈадалёрмы. Школандоʼ мюй ӈацекы тохолковаʼ няюʼ ӈарханда хамэды. Тохолковаʼ серкана мэта ӈамгэридоʼ тасˮ. Физикаʼ кабинетхана едэй лабораториядоʼ таня. Музыкаʼ кабинетхана хуркариˮ тарана ӈаворидоʼ ӈокаˮ. Ӈокханда школаханандоʼ 25 классдоʼ. Тикыʼ хавна яӈга актовый залдоʼ, ӈолаваʼ лоходоʼ, спортзалдоʼ таняˮмаˮ. Ныланалваʼ, сянакулваʼ ёдоʼ ӈобтикы танявыˮ. «Школаваˮ ирыʼ нябимдей пеляхана нэванзь мэваˮ. Роспотребнадзорʼ, Центр гигиеныʼ манзаранаˮ школанаˮ хурка ӈэвамʼ манэˮӈадонзь. Вадавнандоʼ, ӈобкарт вэвада яӈгу, ӈацекынаˮ хартоʼ хардаханандоʼ тохолко пиртаˮ», - таремʼ Тазовской районхана тохолкова серо тидхалембада департаментʼ ӈэвахана мэна вадамда мэˮмы. Ӈахат тохолкова хардамдоʼ выʼ терˮ ӈацекыˮ иле мяӈэ сертаӈгудоʼ. Таняна 180 ӈацекыˮ илеӈгуˮ. Сидя ирыʼ ямбанʼ несэймдамба тасламбидоʼ. Тикыʼ пуд Тазовскийхад ӈацекыдоʼ Антипаютанʼ тэвраӈгудоʼ. Хартоʼ хардаханандоʼ тохолкодаˮ. Ӈокханда Антипаютахана 510 ӈацекы тохолку. Поӈгадандоʼ 191 нядоʼ тедариʼ Тазовскийʼ, Газ-Салеʼ школа-интернатхана мэˮ."
https://vk.com/wall-147614552_2460,"Мелʼ ненэцяˮ ӈобтʼ маˮлёдаˮ Тыˮ сапоˮлана ирыхына мелʼ ненэцяˮ «Этно_fashion» выставкамʼ мэтаˮ. Салехардахана ӈобтʼ маˮлёдаˮ. Ӈарка выставкаханандоʼ невхы, едэй сэдырˮмана сертавы манзаидоʼ ӈадимдембаӈгуˮ. Тэвравы сэдъидоʼ ненэцяӈгˮ ярмаркахана тэмдарамбаӈгудоʼ. Тикыʼ хавна дефиле-демонстрацияхана манэˮлабтамбаӈгудоʼ. Выставкан товы харадʼ терˮ пыхыдадоʼ сэдора, паӈгалторць тохола пиртаˮ. Сидтоʼ мелʼ ненэцяˮ табедамбаӈгуˮ. Ӈарка выставкахана мэванʼ харванаˮ февраль ирыʼ 12 яляʼ ёльцяндʼ падродоʼ ӈэдабта пиръядоʼ. Тикыʼ еˮэмня Окружной дом ремёселʼ сайтанʼ падна тараӈгу. Нердена тарця выставка 2019 похона миӈась. Тамальӈгана янаˮ терˮ мелʼ ненэциеˮ хавна Чукоткахад, красноярской, Хабаровской крайхад турӈаць. Самляӈг юрˮ пирˮ манзаидоʼ тэврамбиць."
https://vk.com/wall-147614552_2458,"Сэдъидоʼ ӈадимдембиˮ Салехардахана мелʼ ненэциеˮ манзаиˮ выставка миӈа. Мелнеˮ сэдъидоʼ ненэцяӈгˮ манэˮлабтамбиˮ. Ембдярˮ, сиби падротаˮ пиваˮ, падˮ, ниˮ, ӈэбтˮ, ӈодякохот паӈгалмыˮ ӈавэˮ, ӈухукоˮ, хыдяˮ, хусувэй ӈамгэм ʼ манэць пирӈаваˮ. Ӈудаʼ терӈэ пяхад, лэхэд мивыˮ ӈобтикы таняˮ. Харад ʼ терˮ тэри сэвдо ʼ мэˮмандо ʼ хавна харто ʼ пыхыдадо ʼ сэдора, паӈгалторць тохола пиртаˮ. Сидто ʼ мел ʼ ненэцяˮ тидхалембаӈгуˮ. Тикы выставка тамна пон ʼ манзараӈгу. Февраль иры ʼ 20 яля ʼ ёльцянд ʼ мел ʼ ненэциеˮ манзаи манэць пиръянаˮ.  Автор: Г.Кинчина ʼ падвы"
https://vk.com/wall-147614552_2450,"Ӈани яʼ вадамʼ едэй мутрамʼ нядмяць тохоламбаӈгуˮ Самбургхана ӈэда школахана ӈацекыˮ английский вадамʼ илекавна тохоламбаӈгудоʼ. Ӈэрмʼ яндоʼ ний иламʼ вадетаˮ. Тарця сава мутрамʼ Анна Вокуева сертавэда. Пыда илебей не. Школахана английский ваданʼ ӈацекы тохоламби. Ӈавнанда харта Самбургʼ школахана тохолковы. Ӈарка маркана манзаядамда тохолаˮмахаданда пуняʼ мяканда товы. Харта школахананда ӈацекы тохоламбадаӈэ тара. Ӈацекыта няʼ урокаханатоʼ ӈани яʼ терˮ вадавна хартоʼ яндоʼ нямна ӈэда вади мэць лаханаӈгуˮ. Лахарюдоʼ ӈэрмʼ терˮ ненэциеˮ илаʼ саирˮ нямна, яʼ сармикˮ, яʼ нина вадёданаˮ яёлˮ нямна ӈэӈгуˮ. Аннаʼ вадавна, таремʼ ӈацекы тохолковадоʼ нянандоʼ сибёрка ӈэӈгу. Тохолковаʼ няюʼ харвабцодоʼ ӈарамда. Тикы пособияханандоʼ маняˮ янаˮ тиӈгэривна мэтаˮ вадаˮ ӈобтикы таняˮ. Ӈацекыˮ тарця вади луцаʼ вадаʼ хэтырˮмана вадетыдоʼ. Ӈэрмʼ терˮ илаʼ саирмʼ вадетаˮ вадаˮ ӈокаˮ ӈэˮнимˮ. Таремʼ «чум», «малица», «хорей», тамна ӈани вади таминандоʼ английский вадахана «чум», «малица», «хорей» вадаӈэ мэтыдоʼ. Тедариʼ Анна Вокуева минрена манзаямда тамна саваркавна тидхалембида. Маланда ёльцяндʼ тэврабта, ненэй книгаӈэ сертаванзь тасламбида. Ӈани хардахаˮна манзаранаˮ няндоʼ сертавы пособиемʼ мэць ӈацекыдоʼ тохоламба пиртаˮ. Автор: Г.Кинчинаʼ падвы"
https://vk.com/wall-147614552_2442,"Выставкада миӈа Едэй по нердена яляхад Ямальской районʼ харадʼ терˮ Яунгад Хабэча Хываревич выставкамʼ манэць пирӈаˮ. «Еӈгами хаермана тидхалембив…» - тарця нювмʼ мэˮӈа. Нердеʼ Сюнай-Салеʼ терˮ еˮэмня манзарась. Тедаʼ мале нябимдей яляʼ Панаевскхана иленаˮ ненэцяˮ юнета няндоʼ манзаи манэˮсарӈаˮ. Тадтавы сидяӈгада, манзара мэˮмы фотоаппаратда, малˮ тикана ӈаˮ. Янда терˮненэциеˮ еˮэмня вадида падвы: - Манзаиниˮ илаӈгадани переˮ. Тюку сидяӈгˮ – мань сэвниˮ. Таремʼ яʼ сярʼ ниʼ саӈоми ӈэдарамбидмʼ. Тадтаӈго мэта сэвханани иламʼ маниедмʼ. Няръяна Ӈэрмхана манзаями пявась. Сиˮми табедамбавы ӈарка нями - Леонид Васильевич Лапцуй. Панаевскʼ пуд выставкада Салемаланʼ ямдаӈгу. Ӈацекыˮ, ӈармы ненэцяˮ, ӈатенадаˮ, юнета няндаˮ манзаи манэˮидаˮ. Хусувэй сидяӈгахананда ӈэрмʼ янаˮ иламʼ ӈадимдемби. Сямянхат сеянʼ хаˮморта манзаида янаˮ тиӈгывна ӈэдалёроˮмитаˮ серʼ сертавыда. Ӈэрмʼ янаˮ пэдёмʼ минренарахаˮ. Тадтавыда манэˮсомахадандаˮ ненэйвана таремʼ таслаӈгураˮ: «Ненэсянда ӈодˮ няваˮ еӈгамда хаермана тидхалембида». Автор: Г.Окотэттоʼ падвы"
https://vk.com/wall-147614552_2439,"тамна хабарта˝ Хэвы похона мат˝ районхана вэба׳ ирыхыд ӈарка пэвдей иры׳ ёльцянд׳ хабартавам׳ Ямалханана˝ мэ˝ӈадонзь. Лимбя׳ ирыхына тамна Шурышкарской, Надымской, Тазовской, Ямальской районхана хабартаӈгу˝. Хабартава׳ ялэ ты пэрти˝ ватовна ӈокамдавыдо׳. Ямалва˝ ӈопойриӈэ Россияна˝ тиӈгывна ты пэрти˝ яхат ӈани параӈода ян׳ ты˝ ӈамзи˝ ӈэдарамби. Небо׳ округханана˝ сидя ёнаркад вата няхар˝ юр˝ тонн ты׳ ӈамзам׳ ӈэдабтавыць. Тикадо׳ тамна тяхакуй поход тамна ӈока. Теда׳ хэвадо׳ сава ӈамзи хабарталвахана 450 есявна ня˝марпидо׳. Тикыто׳ хусувэй тарана прививкыдо׳ танябато׳ тара˝. Тикарихина ты˝ ӈамзам׳ хабарталвахана ня˝марпаӈгудо׳. Тюку по׳ миредо׳ ӈани׳ тарця˝ ӈэӈгу˝."
https://vk.com/wall-147614552_2438,Маня’’ иле’’мява’’
https://vk.com/wall-147614552_2431,"Для того чтоб в тундре жить, Где суров природы нрав, Помни: к делу приложить Поприлежней след руки. Леонид Лапцуй . . фото: Х.Яунгад"
https://vk.com/wall-147614552_2428,Ёльце ӈатенава”. Маси” тюку по нина” ядабтаӈгуна”. . фото: Х.Яунгад
https://vk.com/wall-147614552_2426,"Ся! Инзеледа”! Ямальской районхы Панаевск харад’ школахана нюдяко ӈацекы” урок миӈа. Сидто’ Екатерина Владимировна Яптик тохоламби. Пыдо’ тюку яля’ «Мынико» газетахандо’ падна”, падтаӈгурӈа”. Иле”мидо’, индё’ ядэрабцо падарт’ тэврамби”. Сидто’ тохоламбададо’ сяхаӈгав тикы школам’ ёльцесь, ӈарка яхана тохолковам’ мале”мяхаданда яханда тось. Теда’ тохоламбадида ӈокадо’ вы’ тер”, мал” тохолко варемдо’ мэ”ӈа”. Ёльце пэдавако”. Ӈодь сава серкана сяхаӈгарт пуня’ ни ӈа”. Ти, ӈацекы” падтавы” манэ”яда”."
https://vk.com/wall-147614552_2420,"Куда бы не шли, возвращайтесь с добычей. Хорошего дня! Фото: Х. Яунгад"
https://vk.com/wall-147614552_2419,"На дороге беды ненцы никогда не оставляли своих сородичей по жизни. Вот почему чумы их до сих стоят по подножьям гор, по берегам рек, на ровных, как ладонь долинах. . повесть ""Белый ягель"" А. Неркаги Фото:  [id254117851|Марина Яр]"
https://vk.com/wall-147614552_2411,"Видео отправлено нашим подписчиком, Яптик Алексеем. Это Антипаютинская тундра."
https://vk.com/wall-147614552_2406,Маня’’ иле’’мява’’ . Ненэй ненэцие газета 📰.
https://vk.com/wall-147614552_2404,"ПРИЕЗЖАЙ (Леонид Лапцуй) Ты не видел тундры? Приезжай! Если встретит холодом она, если вьюга зарычит, страшна, словно моря Карского волна, - не пугайся, словно горностай, не кидайся в снежные бугры неумелым лыжником с горы. Ясным взором посмотри вокруг, полной грудью свежести вдохни, бодростью наполнится твой дух, в тундре - век двадцатый, наши дни. Сядешь в нарты, что летят стрелой, или - в сизокрылый самолет, в тундре, под Полярною звездой, где живет мой маленький народ, жар гостеприимства сохраня – обогрет ты будешь без огня!  Фото: Х.Яунгад"
https://vk.com/wall-147614552_2396,
https://vk.com/wall-147614552_2392,с Днём российской печати!  Маня” паднаӈэ ялява” 🗞🗞🗞🗞🗞🗞🗞🖊📸⌨📖
https://vk.com/wall-147614552_2389,Даже в сильный мороз прогулки на улице никто не отменял. 😭👍🏻  Фото: [id254117851|Марина Яр]
https://vk.com/wall-147614552_2387,Просто красота.
https://vk.com/wall-147614552_2386,Мужской разговор . Фото:  @ _yarmarina_
https://vk.com/wall-147614552_2385,"Тундра велика, законы ее суровы...  повесть ""Илир"" А. Неркаги"
https://vk.com/wall-147614552_2382,Лабта тер.
https://vk.com/wall-147614552_2376,"Лабтаʼ терˮ  Юрибейʼ мюня, яхаʼ лабтахана похоˮ иленя Лаптандер Дмитрий падде няʼмыˮ няхаˮтата тэраӈговы. Еркарахананда ханяна илевамда хэтаби. Невхы ирината иламʼ тамна нёдада. Лабтахана, есиˮ хариˮ поӈгана ханзерˮ илевамда тамгута вадеˮӈадась: – Савовна илеваˮ. Выӈгана тыринаˮ вадеˮӈаваˮ. Мань вэбаʼ ирыʼ еркана тыниˮ яхаʼ лабтанʼ, идˮ хариˮ пондʼ ӈэдарэйнась. Яхаˮ малˮ Итя Ӈабтеня Ямдʼ ӈадаравандоʼ нерняʼ латмаˮ. Тыниˮ сятаняӈы хэвувна лата Юрибей яха ханӈа. Нерандоʼ няӈы хэвувна Юрибехэд Хэхэдёйко яхаковаˮ Юньэ ӈадараӈга. Юньэ яха саць ёря. Тюрни мал табханда ни тэворˮ. Тадтикахад, тыниʼ пуняӈы хэвувна Юньэ яхахад ябтако, тыя яхаковаˮ Юрибенʼ ӈаниʼ ӈадараӈга. Мяˮмиʼ ӈобˮ тедалахана паллы, ӈылы ими торарка. Тыˮ ӈэва пуняʼ тобта таблаӈгув. Яхакомʼ сельбяʼ няна ӈобˮ нидоʼ мадаӈгуˮ. Таремʼ вакна няˮамбин. Явʼ сэрцавэй идʼ товамʼ сэврихина маниеваˮ. Явʼ хэвхана вадёданаˮ ӈуво ӈаворӈаˮ. Няданʼ харбилавандоʼ мальӈгана хасуй яˮ таняˮ. Лыдоʼ таремʼ вэнпидоʼ. Ӈамзидоʼ вадабиˮ. Масидоʼ мале ӈахана лабцёйць.  – Малкованзь ядэрӈан? – Наӈэдя сиˮивхана ӈопой ядэрцетыдмʼ. Лабта яда ёльце нюлак. Ӈанорихина тыниˮ сюртембин. Яхакони мюмня есяʼ ӈаномʼ мэць хырнарими хэсеты. Ханяӈэхэна ядсетыдмʼ. Таняʼ маˮламбасетын. Ӈаябад тарабˮ таняна хабарпасетын. Тыниˮ мятʼ маˮламбаван нин харваˮ. Ӈопой яхана мюсертаӈэ харˮнаˮ илеваˮ. Янаˮ наӈэдя ӈэвамʼ ӈобˮ тасламбиваˮ. Нерняӈы ялэнаˮ нямна ибедорӈаваˮ. Таславы яляримʼ тэвода тынаˮ сяхаӈгарт нинаˮ танабюˮ. Тикыˮ хавна ӈобанзерʼ мэˮманда ватваˮ сертадамзь. Выӈгана иленаӈэ нянанаˮ пяваˮ яӈгу. Вадʼ пяхарт лакомбой хонана ниˮ ӈаˮ. Сидя хэвхана сыркаваˮ, нувʼ панʼ ӈэсондʼ ӈопойхарт саркодамʼ нин манэтˮ. Нерняʼ тикы сермʼ тасла сероˮӈась.  -Ханяд ямб пядамд хон? – Советʼ илаʼ мальӈгана манзара мэˮмы ваˮмаˮ ӈахана хавась. Ӈэˮмахананда пурцавэй вадʼ еся яʼ ӈылад сабкэйнась. Ӈокаюмʼ пелямдоʼ пурˮ ӈамэдоʼ. Хаёвыˮ тарана яханиʼ палъянась. Вылка Мяӈгкони мядʼ хэвхана вадмʼ сертаваˮ. Ты ханямна тюлевамʼ таславаць. Таняна яӈгана, хавонда, тэраӈго пиртаваˮ. Мале Мяӈгкони ня сяхаʼ тэраӈговамиʼ тасламинзь. Нерняӈы яляхаˮ хамэдёваʼ мальӈгана мэсыдоӈа. Тоенана манзаянʼ тикаривна нин тебаӈгуˮ. Сибёвна мерʼ тэраӈговахарт ӈаниʼ сава. Тарана ялями ӈани ӈамгэ сертʼ ӈэдараӈгув. Лабтаʼ терӈэ таремʼ илеваˮ.  В. Пыриркоʼ падвы. Сидяӈгˮ пыда тадтавыда."
https://vk.com/wall-147614552_2364,"Алексей Яптик с села Антипаюта несмотря на то, что является индивидуальным предпринимателем имеет личное стадо оленей. Для своих рогачей пусть не круглогодично, он всегда находит время. Для Алексея не в новинку летний гнус, весенний отел, истощенные олени от гололеда, вот для последнего он со своей семьей придумали свое ноу-хау. И они практикуют свое новшество последние четыре года. По словам Алексея Синчувича, комбикорм по своему питательному составу не подходит для оленей, несколько лет назад они начали собирать хвощ полевой, который растет в низменностях тундры. Для начала хотели сделать гранулы, но поняли, что это будет не эффективно, и шоковая заморозка была самым подходящим, заготовили несколько десятков мешков. В марте месяце, когда олень испытывает недостаток в витаминах, достали первые упаковки. И были удивлены к тому, что во время подкормки даже недрессированные быки бегут к зеленой траве, на запах хвощи бежит все стадо оленей. За один раз они достают мешка 3-4, съедают олени траву за пару минут, но сильно их не балуют чтобы не испортить желудочный баланс животным. Иногда они смешивают с ягелем, чтобы было еще вкуснее. В основном стараются подкармливать важенок, телят, которые особенно нуждаются в природных витаминах. В этом году собрали более одной тысячи мешков по 15 килограмм. Во время сборов хвоща хорошо помогают студенты и учащиеся старшего школьного возраста, которые хотят заработать во время летних каникул. После заморозки есть тоже некоторые хитрости, которые выработали за несколько лет. Пару лет назад пришлось выкинуть несколько десятков мешков, но опыт приходит с годами. И их ноу-хаю хотят перенять и коллеги с местного совхоза."
https://vk.com/wall-147614552_2361,Зима вступила в свои права.
https://vk.com/wall-147614552_2358,Всё познаётся через игру.
https://vk.com/wall-147614552_2353,"Тазовский район немного покрыло белым мягким платком. За ночь холод сковывает льдом пока что только небольшие озёра, но этому не поддаётся река Таз, лодочники ещё делают последние покатушки в воде, но в тундре уже холодно, хотя чума покрыты только брезентом и тонкими нюками."
https://vk.com/wall-147614552_2349,Оленёнок Видео: В. Пырирко
https://vk.com/wall-147614552_2347,"Сегодня, День работников сельского хозяйства и перерабатывающей промышленности Пыдо’ манзаядо’ нензел ни ӈа”. Тюку’ яля тарця манзаям’ минрени” хэбидя ялям’ ядабтамбива”."
https://vk.com/wall-147614552_2346,Нас читают в Пуровском районе на лесном диалекте ненецкого языка
https://vk.com/wall-147614552_2336,Воспоминания о ярмарке-выставке «Сокровища Севера» 2020.
https://vk.com/wall-147614552_2328,"Сидяӈгана маниена нида” округна” школахана тохолковэхэв мал” теневыдо’. Пыдо’ ӈавнандо’ сидна” падарт тохоламбиць. Вадава”, харе” илма” теневавана” е”эмня табедамбиць. Иландо’ ямбан’ вы’ тер”, нядэна” ненэцие ню” тохолавэдо’ ӈока. Тарця ненадо’ яляхана няндо’ сейхад ӈэда вади” ӈэдарамбива”. Сяхав тэравы манзаямдо’ тамна пон минремдо’. Мято’ тер” ӈани’ сенз ӈэя."
https://vk.com/wall-147614552_2326,"Хор” иры нюртей яля ӈармы ненэцие” ед’ таславы. Иринана”, хаданана” ханярина илебто’ ӈод” пили” сенз ӈэя. Тамна пон помнана” ядэрӈая”, сидна” табедамбая”, яля’ сэвм’ маниея”!  Первое октября -международный день пожилых людей.Здоровья, долголетия, стойкости духа и воли.Пусть каждый день будет согрет теплом любви и внимания."
https://vk.com/wall-147614552_2322,Тёняны округхана илена ненэй ненэця няна’’  Иван Бобриков мимбада’’.
https://vk.com/wall-147614552_2321,Москва парк «Сокольники»
https://vk.com/wall-147614552_2320,Москва юбилейная выставка-ярмарка Сокровища Севера»
https://vk.com/wall-147614552_2314,"В России каждый год 27 сентября воспитатели дошкольного образования отмечают профессиональный праздник. Это молодой праздник и появился он, благодаря педагогическим изданиям. На Ямале в последние годы даже в тундре можно встретить, тех кто сеет разумное в маленьких тундровиков. Одна из них Надежда Яхачевна Худи. Она работает в Ямальском районе поселка Сеяха, в детском саду, но каждое лето выезжает в тундру, чтобы там встретится с теми, кого она научит держать ручку, рисовать и говорить на русском языке не забывая своей культуры."
https://vk.com/wall-147614552_2305,Новый день и снова в путь. Хорошего плодотворного рабочего дня.
https://vk.com/wall-147614552_2304,"Спаситель  Мой чум! Не счесть твоих столетий, Ты на веку узнал немало – Сплетением арканных петель Твой путь петляет по Ямалу.  Хочу пройти твоей тропою, Тебе от сердца поклониться: Ты вёл сквозь годы кочевое Родное племя самодийцев.  Мне без тебя бывает трудно, Но внятен голос твой неслышный, И, как тебя не прячет тундра, Я отыщу твой след аргишный.  Как мёрз ты, вспоминаю ныне, Чтоб мог от стужи я укрыться, Спасал меня, как мать-гусыня, Хранил меня, как мать-орлица.  И горбился в изнеможенье, Когда хлестали в танце странном Смычки ветров с остервененьем По струнам – ребрам деревянным…  Твой огонёк всё так же ярок, Я о тебе грущу всё чаще, Ты был мне с детства – как подарок, Любовь и счастье приносящий.  Но время мчится – слишком стар ты, Пора на пенсию, пожалуй… Конец кочевью! Только нарты Ещё кочуют по Ямалу… Автор: Леонид Лапцуй  Автор видео : Алексей Салиндер (Ямальский район, Сюнай Сале)"
https://vk.com/wall-147614552_2302,"Шесть минут тундровых забот.  Автор: Кирилл Окотэтто ( Сеяха, Ямальский район)"
https://vk.com/wall-147614552_2300,"Несмотря на дождливую погоду в окружной столице, где-то светит яркое солнце, даже если это воспоминания о лете. . фото: Алексей Салиндер"
https://vk.com/wall-147614552_2294,"Недавно, наш бессменный Хабэча Хываревич ездил за творческим вдохновением в Сеяхинскую тундру. Только оттуда можно привести такие эксклюзивные кадры из жизни соплеменников."
https://vk.com/wall-147614552_2291,"Прокатимся по водным артериям Ямала. Небольшая психологическая разгрузка.  Автор: Кирилл Окотэтто (Сеяха, Ямальский район)"
https://vk.com/wall-147614552_2287,"Ӈуда” иба” Хасавов нюкцявов” Тедарей’ хонёӈаёв. Ӈуди” ни’ мэӈаёв, Небянд ӈуда” ибов”, Сит юдабаёв”. Юдэрцяда немовм’ Небяр тариӈаёв. Небянд ӈудов” ибов”, Ситэй вадаӈаёв. Сава илебц таёв. Выӈгэй сёнзяр тюёв, Нисянд вадов юрыбавов. Сёнзянд мюня мэёв Сеяр ӈэриӈаёв. Окотэтто Альбина нэдаравы Cёяха’ тер"
https://vk.com/wall-147614552_2284,"Сэлха ӈавка Вы я’ ниня сэлха хабт Ты” вархана нявотавы, Сята пуру ӈэвы. Вы я’ ниня сэлха ӈавками, Сую ӈэб”нанда небямда нидась манэс”. Сэлхаком’ хар”ни’ вадавэми, Пыда си”ми теневась. Таско суюми мякна сярысь. Нарэй тецьдахана пихиня нись мы”. Вы яни’ нимня сэлха хабт нявоты. Пыда ты” вархана мэ. Тикы сэлха хабт’ сята пуру ӈэвы.  Автор: Ядне Оксана’ падвы, Се-Яха’ тер Фото: Х.Яунгад"
https://vk.com/wall-147614552_2283,"В городском саду Салехарда проходит ярмарка талантов коренных малочисленных народов севера.  Проводят мастер-классы резьбе по кости, дереву, роспись по батику."
https://vk.com/wall-147614552_2282,"Ни какой возвышенной философии,просто красиво 🦆🦆🦅🦆"
https://vk.com/wall-147614552_2278,"Воспоминания о лете 2020,Сеяхинская тундра. Умиляет забота  девочки о своём маленьком оленёнке.👏👍 . Автор видео: [id133328805|Алексей Салиндер]"
https://vk.com/wall-147614552_2276,"Огонь в чуме,чайник на костре, значит скоро все соберутся вместе. . Видео: [id133328805|Алексей Салиндер]"
https://vk.com/wall-147614552_2273,"Сегодня знаменательный день для всех, кто познаёт удивительный мир науки. В День знаний многие ребята впервые сядут за парты. Хочется пожелать,чтобы у них никогда иссякала энергия познания нового."
https://vk.com/wall-147614552_2271,Будни оленеводов.
https://vk.com/wall-147614552_2269,Во время летней путины рыбаки соединяются в одно стойбище. Стоянки называют «песками» Так всё лето добывают живое серебро на Ямале. Это пески Тазовского предприятия.
https://vk.com/wall-147614552_2261,В выходные в Тазовском районе  начался сбор детей кочевников в школу. Первая винтокрылая машина полетела в Гыданскую тундру. Фото и видео:Д.Яр
https://vk.com/wall-147614552_2256,Это чей такой маленький 🦌?
https://vk.com/wall-147614552_2245,"Восхищаемся мастерством наших предков, которые при строительстве не использовали ни одного гвоздя и сегодня так же продолжают  делать нарты их потомки 🛷"
https://vk.com/wall-147614552_2221,"Девочка 👧 всё лето ухаживала за осиротевшим оленёнком,собирала ягель, листья, водила его для кормления на ягельные холмы и их охранял верный пёс,который во время прогулок не отходил ни на шаг."
https://vk.com/wall-147614552_2216,Даже в чуме не обойтись без гаджетов 📱⌚️📷📠
https://vk.com/wall-147614552_2213,Хорошего дня ☀️
https://vk.com/wall-147614552_2209,Добыча живого серебра на Ямале.
https://vk.com/wall-147614552_2195,Август на Ямале выдался солнечным и тёплым. Даже в далёкой сеяхинской тундре юные оленеводы не упускают момента насладиться яркими лучами солнца ☀️
https://vk.com/wall-147614552_2183,Какие ненецкие слова зашифрованы в ребусах.🤷‍♂️
https://vk.com/wall-147614552_2181,Хороших выходных.  фото: Э. Яунгад
https://vk.com/wall-147614552_2180,"Тюку конкурс Россияханана” илена” финно-угорской тэнзм’ мэта ненэцие” помна ӈэӈгу. Ӈарка Ассоциаядо’ минреӈгуда. Тикы’ поӈгана ӈылека сайнорма похона таром’ ха”аврабавы” иринадо’, хаданадо’ тензебтембаӈгу”. Конкурсадо’ неняӈг” иры’ пуданана яляхана пэяць. Хибя’ нерня’ ха”амва нюдя пэвдей ирыхына пунумда. Конкурсадо’ тет ян’ тярмы. Тамальӈгы похона сайнормы”, манзаравы”, иринато’, хаданато’ манэ”мы”, мэ”мы” хэбидя по” нямна падна пирӈа”. Илаӈгы ненэциена” хэвы ялэ теневабто’ нерняӈы яляхандо’ мэёвна сырта”. Сян тарця хэбидя по” яӈгода”."
https://vk.com/wall-147614552_2176,"Теда’ выӈгана тарця хой’ ӈано’ мэтам’ нин’ манэт”. Мюселемба саць саӈгово”ӈа”. Ӈавна иринана” тарця ӈанудо’ лаха’ мюсьлембасетыдо’. Хаер” нумӈгана синдабасетыдо’. Хусувэй по’ нара’ ит’ ӈэдарава нерня’ секана сулурпасетыдо’. Теда’ посабтамбада резинка’ ӈану мэ”ӈа”.  Это уже редкая картины для тундры. Такими деревянными колданками пользовались наши деды и прадеды… Во время кочевок их возили на отдельной нарте. Такая лодка требовала более бережливого отношения, в солнечный день укрывали, чтобы лучи не пересушивали колданку. каждый год ремонтировали, смазывали щели смолой. Из-за не практичности оленеводы со временем перешли на более легкие, доступные резиновые лодки"
https://vk.com/wall-147614552_2172,"Сегодня знаменательный день для нас - 9 августа День коренных народов мира. Хочется пожелать, чтобы мы могли все так же заходить в чум, говорить на родном ненецком языке, ездить на оленях! Давайте сделаем все возможное, чтобы сохранить нашу традиционную культуру и чтобы наши потомки могли увидеть её!  Фото Марины Яр"
https://vk.com/wall-147614552_2171,
https://vk.com/wall-147614552_2165,Сензада нада’’.
https://vk.com/wall-147614552_2160,Пэ’’ тэлхана. Хаби’’ нысы.
https://vk.com/wall-147614552_2145,"Глядя на этого мальчишку невольно хочется улыбнуться. Вова, Владимир, но все в стойбище его называют ""Вовиком"". Он уже давно вырос, но в душе такой же веселый, озорной мальчишка. И, всем нам такого жизненного оптимизма как у этого тундровичка. фото: М. ЯР"
https://vk.com/wall-147614552_2140,На просторах реки Юрибей издревле рыбаки добывают живое серебро.
https://vk.com/wall-147614552_2139,
https://vk.com/wall-147614552_2135,"Август, ненцы называют месяцем оводов. В тундре кроме комаров еще одна напасть - оводы, которые охотятся исключительно за оленями. В отличие от писклявых они летают только в солнечную погоду за животными. Их количество можно регулировать, тем что оводов во время простоя оленей убивают. Это целая церемония, дети стойбища в качестве приманки используют шкуры оленей и палка в руках. И с помощью этих не хитрых приспособлений можно поймать несколько десятков за пару часов. Иногда в стойбище устраивают спортивные состязания, кто сколько поймает. В лидерах тот у кого на шкуре будет лежать большое количество насекомых. Если их не истреблять, то это плачевно скажется на здоровье оленя, оводы откладывают свои личинки под шкуру животного, во время роста всю зиму питаются полезными веществами оленя. А, вы помните свою охоту на оводов? фото: М.Яр"
https://vk.com/wall-147614552_2132,"Сезон сбора ягод давно открыт на Ямале. Издревле нас, северян, перед походом в тундру поучали, как себя вести, сколько собрать.... И те заповеди мы до сих пор соблюдаем. Об одном из них нам поведал Захар Оковай, житель села Гыда, Тазовской района. Это у него проба пера, пожелаем ему удачи! А выводы из его стихотворения делайте сами, какой воспитательный момент несет произведение.  Ӈодинда Пилю” иры ӈадимы Мараӈгаd мале холкавы” Мараӈга” ӈод” валкурэ Ӈацекы” маянд тэвравэ.  Нерцюбт мято’ няюна Ӈодинзь хэвандо’ нерцюна Небядо’ нисяв табекур’ - Пон нёда” малкур”!  Ӈацекыd ӈахат тенева” Ханяна мараӈга” вадёна”. Ӈопой теда’ тэвбато’ Ӈобкарт мараӈга яӈгувы.  Ӈацекы” мараӈгам’ пю”нахандо’ Яляндо’ сэв’ хабцёвы. Ниня тоса”нарихандо’ Ӈодинта сиддо’ хоривы.  Ӈылека манзь ханаӈада: - Тюкона ӈавэ пэр”ӈада” ? Пихив маня” паӈованё. Тедав’ еремлахаданё! Захар Оковай падвы"
https://vk.com/wall-147614552_2124,Мараӈгам’ ӈани’ тарем’ ма”ламбида”?
https://vk.com/wall-147614552_2123,
https://vk.com/wall-147614552_2121,Ханена хасавако сё  Ва”лёй хасаваком’ Маней нюбеӈaадэйм’ Сидя хабтэйханов Ӈэдалёриӈадэйм’.  Теда’ тюку ялёв Яӈго мяраӈгудэйм’. Хоей тэва ёрям’ Маней нямаӈгудэйм’.  Нисякони ӈудо’ Маней нёдаӈгудэйм’ Хоба’ наро ӈылэй Нохо’ пэмбаӈгудэйм’.  Валёй хасаваком’ Маней нюбе”ӈадэйм’ Сидя хабтэйхана Теда’ хане”ӈадэйм’ Автор: Надежда Салиндер
https://vk.com/wall-147614552_2120,
https://vk.com/wall-147614552_2110,С юбилеем!
https://vk.com/wall-147614552_2109,"Сегодня исполняется 70 лет нашему Хабэче Хываревичу Яунгад. Он долгие годы был редактором наших ненецких газет ""Няръяна Нгэрм"" и "" Мынико"". Желаем ему крепкого здоровья и чтобы еще долго его заметки про людей радовали читателей."
https://vk.com/wall-147614552_2107,"Нюни нюкубц  Мань меретами, Мань сядотами, Тохэлёв мэбе”ӈов Ӈэкцида мереӈов”.  Сидя тяӈгадада Тадэй севолмов. Сидяда марцядов, Марць’ маселтаӈов”.  Пыда ӈарамдаӈов, Ехэнов ня”маӈгу. Ӈока сэр” нохов Хан’ ни’ пэмбаӈгу.  Тохэлёв мярабты, Тохэлёв мэбе”ӈов. Нюкуцями нюми Нум’ сейм’ тарӈов. Автор: Надежда Салиндер"
https://vk.com/wall-147614552_2106,Текст на лесном диалекте
https://vk.com/wall-147614552_2104,"Мараӈга  Юмбарад’ нина” Ӈули” ӈокавана Мараӈга” холкавы”. Паду нярьяна Ӈавыдота ӈодя” Паркадо’ екавы”. Сэракоко парка Ека”махадандо’ Нярьяна паны Пыдо’ сервы”. Яля’ яво’ ед’ Сюрхалпанандо’ Саренана паду” Сарава то”олха. Хибяри мэнена Ӈавыдота ӈодя. Выӈгана илена” Тохорць’ хэсеты” Пухуця ӈэбто’ Ӈацекэсавэй” Хо’ туесако Панаць тасеты”. Мараӈга- сядота, Ӈавыдота ӈодя.  Автор: Надежда Салиндер"
https://vk.com/wall-147614552_2096,Текст на лесном диалекте
https://vk.com/wall-147614552_2092,"Та’ яха’ лаӈгхана поӈга” сэдорпада ӈока ӈэсеты”. Теда’ халям’ пэрма паӈо”ӈэ хая. Ӈадьбята ёртя” таӈгм’ юрадо’. Неняӈгахарт сидто’ ни” табламбю”. Нанизывать сети это трудоёмкий, кропотливый процесс, даже полчища комаров для работы не помеха. Ведь нельзя упустить для рыбалки короткое северное лето."
https://vk.com/wall-147614552_2087,Сензада нада’’!
https://vk.com/wall-147614552_2079,"Ӈэдалёда нява” таӈга, сидяӈгм’ сертаби. Пыдара” ӈод” ӈани’ тарцяда ӈэсетыда”?  Сейчас часто можно увидеть, когда наездник фотографирует своих оленей во время езды. Ничего не поделаешь инновации и до тундры дошли. Вы также фотографируете во время езды своих оленей? 😄🦌"
https://vk.com/wall-147614552_2078,"Нямдода ёльце сомбой. Тэри маниебцё. Яркыба тынзя сано” тэри сармхалаӈгуда.  Ветвистые рога молодого быка, служат не только для оленя визитной карточкой, но и очень удобны во время ловли. 👍🏻"
https://vk.com/wall-147614552_2077,"Ӈани’ ямдаява”. Вэркур”ӈава”. Лаӈг’ ниня’ ӈахакуд ханона” тер” мал” хурэйнаць. Тарем’ тердо’ ни” подаӈгу” . .  Переправа, переправа таких речек и речушек через, которые надо переехать тундровику на Ямале предостаточно. И оленеводы знают не только названия, но и их глубину и место где можно переправиться. Остается только выйти сухим из воды."
https://vk.com/wall-147614552_2076,"Август, олени, люди,лайки..."
https://vk.com/wall-147614552_2075,Сегодня в Ямальском районе Салемальских рыбацких песках проходит встреча депутата Заксобрания Эдуарда Яунгад с рыбаками
https://vk.com/wall-147614552_2073,"Маӈгты” иры пудана яляхана выӈгана тарця ханярина хомбсетыва”. Ихина ёльце пои маӈгтым’ едтебнанд. Сяхари’ ӈоб”, сидя сар”нюмда пили” хаебасетына”. Тарем’ хаданана” сидна” табедамбиць.”  В июне по тундре часто можно наткнуться на такие гнезда. Но, тундровики никогда не разоряют их, правила поведения по отношению к дичи  им привили с самого раннего детства."
https://vk.com/wall-147614552_2069,Нёлькоця не ӈацекэця ӈули” тидпой ситя тадтамбадан’ сырӈа. Пыдара” ӈод” саӈора пили” тидпой хамор”ӈая!  Всем доброго утра. Пусть такой оценивающий взгляд будет стимулировать вас хорошим делам целый день. 😄😄😄👌🏻👌🏻
https://vk.com/wall-147614552_2064,"Выӈгана тарця я’нямдм’ хован’ харвана ӈока ӈэсеты”. Тюку нява” ябдавы. Сяӈок пясикм’, хар’ сем’ миӈгуданакы. Тарця хусувэй хибяри хомбада ни ӈа”. Ябтадана ненэцяли едте’ пиртада. Бивень мамонта - удивительная находка этого мальчика, который нашел его на берегу реки. Такие находки на просторах Гыданской тундры не в диковинку, оленеводы давно привыкли таким обнаружениям. Но, новость о том, что кто-то раздобыл бивень, разлетится по тундре сразу."
https://vk.com/wall-147614552_2060,"Пирибтяко мале си”ив падроти пиби сэдвы. Тикыда хасава ӈацекы папада мэтыда. Пуна вар’ мадавы паным’ сэдаӈгу. Тэри’ пыдава пир’ пирибтяко.  Юная тундровичка уже самостоятельно сшила кисы для своего младшего брата. Ведь иголку она взяла в руки, когда только заговорила, тем самым познав свою женскую сущность."
https://vk.com/wall-147614552_2054,"Хойхана вадёвэӈэ малD тарця сянако мядо’ мярыбасетыванё. Ханяӈэхэна ӈум’ хось ямаӈгун’, ӈанина ея яӈгода. Тарем’ ӈод” сянакован’ харвобцова сидна” ни табласету. Пуна тодо’ яхат” ханава” я”ёлона” яхато’ тэвра я”амсетына”. С детства мы хотим иметь личный уютный угол. Свой дом, квартиру, шалаш, чум… А, вот этим нашим друзьям удалось построить, пусть игрушечный, но чум. Пусть ваши мечты сбываются. Удачного дня."
https://vk.com/wall-147614552_2053,Текст на лесном диалекте ненецкого языка
https://vk.com/wall-147614552_2049,"У оленеводов начались длинные и долгие кочевья на летние пастбища. в это время они будут далеки от населенных пунктов, поэтому все необходимое закупают в больших количествах, в том числе и хлеб. Но, чтобы его сохранить разрезают на тонкие ломти и сушат на солнце, так получаются сухари, со своим неповторимым вкусом. Двести булок с лихвой помешаются в одну грузовую нарту.  Фото: М. Яр"
https://vk.com/wall-147614552_2041,"Когда мужчины достают свои арканы в стойбище, все оживает, лай собак, крики людей становятся единым целым.Даже самый ленивый олень в этот момент становится резвым, потому что хозяева будут отлавливать тех оленей, которых запрягут в упряжку. Уже опытные не по годам сыновья Николая Егоровича Лаптандера умело арканят своих быков. Один взмах и нужный олень оказывался в руках парней. Фото: М. Яр"
https://vk.com/wall-147614552_2040,"Пэдава приехал со смены, природа балует сегодня ярким солнцем, поэтому дежурство прошло прекрасно!"
https://vk.com/wall-147614552_2039,Первые и верные помощники оленеводов. монтаж: Владислав Мояк Видео: Марина Яр
https://vk.com/wall-147614552_2036,"Вы все такие разные,но все вы 👶.С днём защиты детей.Мира, добра,радости... Фото: Марина Яр (Марюй)"
https://vk.com/wall-147614552_2035,"В лесу давно растаял снег,а горы 🏔 ещё покрыты белым покрывалом."
https://vk.com/wall-147614552_2034,Текст на лесном диалекте ненецкого языка
https://vk.com/wall-147614552_2029,"Фольклорный ансамбль "" Ялэмтад"" уже 30 лет радует своими песнями, частушками своего слушателя. поют на родном ненецком языке на всех праздниках Тазовского района. Певуньи в основном работают в сфере образования. Для тех кто хорошо владеет ненецким языком будет понятен смысл этих частушек. Приятного просмотра."
https://vk.com/wall-147614552_2027,"Архив всегда бесценен, на этот раз в старых редакционных письмах нашли пожелтевшую тетрадь, которую когда-то отправила нам Нины Ямотовны Яптик с Ямальского района села Новый порт. Целая тетрадь фольклорного материала, а ёще чувство юмора тундровиков, особенно бесценен, которые когда-то может быть Нина стала свидетелем тех или иных ситуаций. Вот один из них... ####  Лабкахана ненэй ненэць’ нувы, мунуциекуда пя’ нядараха”. Хэвхананда луце не, маси: -Шимпанзе -Тюку луце нехев, ӈоб’ тарем’ лаханасеты, екар си”ми панзеӈэ си”ми пэрпатав."
https://vk.com/wall-147614552_2025,Такую красоту создаёт мастерица Тазовского района Елена Няч-Адер. Монтаж: -Владислав Мояк Видео:- Марина Яр
https://vk.com/wall-147614552_2023,"Афоризмы. Леонид Васильевич Лапцуй.   Знай, природа никогда, Не иссякнет чаша, лишь Черпай из нее с умом Ты, не потеряв стыда.  А как будешь из нее Черпать, днём одним живя Не оставишь ничего Ты наследникам своим.  Фото: М. Яр"
https://vk.com/wall-147614552_2022,На Оби ледоход
https://vk.com/wall-147614552_2018,"Несмотря на то, что сейчас находимся на самоизоляции, мы также каждую неделю выпускаем нашу газету ""Няръяна Нгэрм"" на ненецком языке. Видео: М.Яр Коллаж: Владислав Мояк 2019 год"
https://vk.com/wall-147614552_2014,
https://vk.com/wall-147614552_2013,Женщины Тазовского района ковали победу в тылу.
https://vk.com/wall-147614552_2012,"В память тех, кто ковал победу в тылу осенью в Гыде установили монумент. Вот они эти герои, которые добывали живое серебро во время войны на Гыдане в любую погоду, пусть уже многих нет среди живых, но черный монумент будет напоминать нам о тех страшных годах, о тех кто трудился с лозунгом «Все для фронта- все для Победы!» не жалея себя, чтобы мы могли жить под мирным небом."
https://vk.com/wall-147614552_2011,"Маймбаваʼ яля - Хусувэй поʼ Победаs ялямʼ ӈатесетыв, маймба ядабтабсетыв, - тарця вади Мария Егоровна хэтыбись. Мария Егоровна Лаптандер 94 пода. Ӈарка илевамʼ мэта не, пыда илеванда ямбанʼ ӈока ӈамгэмʼ манэ”мы. Пыда Нельмин Саляхана иле, харта хардамда тамна пэрӈада. Ханзер” илевамда, манзаравамда сававна тенеда. Тикыʼ нямна тарця вади хэтась: - Понку мале иледмʼ, небяв нив тене”. Нисяв си”ми вадась, хусувэй тарана сертʼ тохолась. Пыда понʼ хэвханани илесь, си”ив ю” няхар” похонанда яӈгумась. Пили” хойхана илеваць, пилибтʼ тэхэна мэваць. Кировʼ колхозхана сэванʼ ялумаць. Нюдякоданʼ сэдорась тухудамзь, си”ми нябав тохоламбись. Тикахад илеванʼ ямбанʼ сэдорадмʼ, хусувэй ӈамгэмʼ сэдась теневадмʼ. Не нюнʼ тохола”мась. Пыдоʼ мелʼ сэдорана”. Невхэна ӈока манзараваць. Война мальӈгана мал” хасава” хаяць. Не”, пухуця”, вэсако”, ӈацекы” хаиць. Хусувэй манзаи пэрӈаваць. Мань ӈод” тэхэна ханяӈэхэна ӈопойриӈэ мэсетыдмʼ. Мэбета хасава” сайнорманʼ хаяць, вэсако”, ӈацекы” ныхытоʼ пирувна нядаӈгосеты”. Сеюв пинсеты, войнаʼ похона ӈылека” ӈокаць. Тына” маниесетына”, ханяʼ хантан? Пинаӈгун, ӈобʼ нерняʼ пэртар. Фронтʼ е”эмня сэдорасетыва”, тикахад сайнормаʼ янʼ ӈэдарамбасетыдоʼ. Ихинана” манзетыва”: «Маня” нина” ханявахана сайнорӈа”. Сэдавы либте, ӈоба ня”маӈгу”, маймбаӈгу”, ни” ханьтаӈгу”. Носи”, тёня” хоб ма”лабсетыва”. Таʼ мальӈгана сенокосхана манзарасетыва”, хоровина” таняць. Ханзер” пирӈаваць, таремʼ илеваць. Сайнормаʼ ёльцеваʼ юн ханяд товакы, тикымʼ нив тене”. Тенев, ханзер”ненэця” мякандоʼ турць пядонзь. Ӈокаювдоʼ пуняʼ нидаць тэв”, ӈока ӈацекы” евакоӈэ вадыць. Сайнормаʼ пуд хойхана тоенась, манзарана” нисеты” тэвор”… Войнаʼ пуд хаюпа хаядамзь, вэсаков, Алексей Иванович Лаптандер, тэхэна мэнась. Пыда сайнор”махад 1949 похона тось. Си”ив нюми ваданинзь. Со” илеваць. Тедаʼ ӈод” сававна иледмʼ. Хасава нюв”, не нюн” тэхэна мэна”. Автор: Юлия Талееваʼ падвы, Няръяна Мар’ тер"
https://vk.com/wall-147614552_2010,"Сайнормы ненэця’ Тюку яля’ ӈарка Победа’ ялям’ мэ”ӈава”. 75 по’ ямбан’ сайнормам’ ехэрась я’ сяр’ ниня илева”. Маня” яханана” ненэця” хусувэй хойхана тыдо’ пэрць явнандо’ мюсерӈа”, ябда иле”. Харто’ ямдо’ сахарамби”, нюдо’ вадаби”, маймбась хусувэй ялям’ ядабтамби”. Теда’ тарем’ илевандо’ е”эмня хибяри ӈарка вадам’ Победам’ тэвравы ед’ хэтамби”. Тарця ил’ сайнормы”, яханандо’ манзаравы” е”эмняна” хаець. Тарем’ ӈэбнанда ӈод” 1941-1945 по” ямбан’ сайнормы”, харто’ яханандо’ Победа’ няю’ манзаравы” хибярина” тенейна”. Хусувэй мякана тарця ненэциена” таня”. Талеев Яков Иванович (1914-1982 по”). Яков Иванович Талеев 1914 похона маӈгбада ненэця’ мякана соявысь. Нисяда тэси” хаё”мяхаданда, Оксино ӈэсыхына тэта хибяри манзаранаӈэ таравысь. Тарем’ недвотанаханда, хаӈгула яӈгумысь. Нисянда яӈгума мальӈгана Яков сидя покоцяда ӈэвысь. Хасава ӈацекым’ тидяда Егор Иванович Талеев мяканда ханавэда, вадавэда. Ю” мат” похонанда Яков падарм’ теневанась, тамна нерня’ Няръяна март’ тоходаванзь хэвысь. Округхы партшколахана сидя по тохолковысь. Тикамда ёльце”мяхаданда ӈацембой хасава харта колхозханда манзараванзь тэввыць. Сян по тохолковы хасава Советхана манзаравысь. Нида хусувэй серкана нядабавыдась, хоян’ тэворцетвысь. Сян по ваерась вэвако юн” ӈэрм’ ян’ тэввыдаць. Сайнорма’ товам’ ненэця” намдавыць. Ханярина илена” ӈэрм’ я’ ненэця”, харто’ ямдо’ сахарамбаванзь нулмыдаць. Яков Иванович Талеев 1941 похона ӈод” нита ня” сайнорманзь хэвыць. Нянандо’ мядодо’, тыдо’, ханодо’ ханавыць. Тет по’ ямбан’ тэтнавысь. Ӈули” нерде’ Яков Иванович Карельской фронтхана, лыжной батальонхана сайнормысь, 1943 поход сайнорма’ ёльцева’ ӈэсонд’ Мурманск марад’ няна нертей оленно-транспортной батальонхана тэтнавысь. Сайнорма’ пилкабтёда серкана таӈок по’ ямбан’ ненэця” ӈока маям’ манэ”ӈаць. Ядаравы” ненэцие сайнорма’ яхат нэкалпиць, лекараха” тэврамбиць. Ты” сайнорми” по” ямбан’ ненэцяӈгана ӈарка нядаӈгодаць. Тэхэна фронтан’ хусувэй таранам’ тэврабиць. Сайнорма’ яхаданда Яков Иванович Талеев 1945 по’ ӈэрё’ товысь. Тикы пуд Малоземельской тундровой Совет’ депутатӈэ таравысь, Советандо’ секретарьӈэ манзаравысь. Хойхана соявы, вадёвы ненэць’ ханзер” хардахана пон’ илеӈгу? Сейда хой’ ила’, тыта” нямна пили” нярканасетавы. Сян по ваерась Яков Иванович хоян’ танавыць. Выучейской нювм’нюбета колхозхана тыбэртяӈэ таравысь. Мат” ю” понда ӈэсонд’ варемда мэць хойхана мюсермысь. Няхар” нюмда вадавысь. Нюда илевандо’ ямбан’ яханандо’ манзараць. Теда’ нюта ню” ириндо’ сехэрым’ мэць нерня’ иламдо’ минредо’. Яков Иванович Талеев сайнорманда няю’ хуркари ненадо ненадумда”мида таня”. Ириндо’ хэбидя похона недвомы медаль”, орден” тедалахана нюта ню” лэтрамбидо’. Ты” ниць иры’ хасаваюдимдей ялярихина нэкалпасетыдо’. Ириндо’ сава ялэ” ед’ ӈарка таром’ ха”аврамбавам’ ӈани’ ненэцяӈг” вадецетыдо’. Тедари’ тарем’ Яков Иванович’ тотрев’ сайнормы” нина” тензебтембада” танянахаван’ тарця сэхэ по” яӈгода”. Автор:Юлия Талееваs падвы, Няръяна Мар’ тер"
https://vk.com/wall-147614552_2009,"Ириваˮ манэ”мэда ӈока Тюку ириниʼ нямна паднаваниʼ нерня не нюхунда телефонувна лаханадамзь. Хурка ӈэвамда хонрамбивась. Вера Ларовна ма”нисяв, нисями тамна пэвры. Ӈопой тедаʼ Салехардыхы лекар” мятʼ тэвравэдоʼ. Хабцяʼ мима е”эмня техэ яханандоʼ таминдоʼ ӈарка харданʼ ӈэдаравэдоʼ. Тикыʼ нямна Вера Ларовна саць нярканась. Хэвхананда вадамʼ теневана яӈгу. Тадӈо” лахана нянда яӈго, ирина” ӈаниʼ ӈарка маяʼ. Ненэсяри” ӈод” Ларо вэсако ня нини” мале танякуй похона торамдэйнинзь. Тюку хэбидя яляхана иламда нянда ваде”манʼ харвадмʼ. Танякуй похона ёнэй не нюнда, Ольга Ларовна, ня вэсакомʼ лаханако ня”ӈаминзь. Маня” мэмы ялэ тензебтембиваць. Пыхыдами таремʼ тензебтембив. Сырпани мяка”на” ӈэва панаруй”, ехэрана паны мэта” ӈэдалё тоць. Ханʼ вэйʼ няна ӈамдыць. Тедаʼ тасла няръяна луца” ӈэвы”. Самляӈг ёнар” тына”, сэвни” сыраць вэнʼ танэйдонзь. Тикавахад ханяна ханавакыдоʼ. Явʼ ӈыльняюʼ ханавыдоʼ ӈэӈгудоʼ. Ханона” хартоʼ ипрамбидонзь. Нянандоʼ тарана ӈамгэ” мал” ханлэйдонзь. Ханяӈы ненэциена” нянандоʼ ханлэйдонзь. Мань нисями тэта ӈэванда е”эмня ӈаниʼ ханаӈговакэдоʼ, пыда няръяна луци” нерцю” хаӈгурць яӈгумась. Некахавамда ханадонзь, мяканда пырдариʼ нись ту”. Нисяни яӈгуво”махад ириниʼ мякана хаидамзь. Нисяни ӈарка нека, пыда сидна” вадась. Ӈаркамбойӈэ хэ”мяхадани луца” манзара сидна” табедамба пяць. Тамальӈгана тына” хана”махадандоʼ колхоз” ӈадимяць. Хар”на” тына” маламбадаӈэ таралъяваць. Ольга Ларовна не нюда вахалъй”: «Манзара”ма падаркананда 1941 по пады. Малкохова тикы поʼ нерцюна пэвы ӈэӈгу». Луца”нядна” ханавэдоʼ ӈока. Тикы нерня ӈод” тет юр”, няхар” юр” тэвна ханласеты”. Займʼ няюʼ еся” яӈго”, ӈаниʼ ты мипасеты”. Таӈок тыни” хана”махадандоʼ, няниʼ мирципой” тедаʼ ӈамзаʼ ютекмʼ вуни” тат”. - Сайнормаʼ нямна ӈэда юнмʼ ханяд намдасара”? - Тикы похов” тали”. Тамальӈгана няръяна луцид ханяцей” саха”маць. Ӈамгэ таня, мал” ханлэйдонзь. Сайнорць пэва няха”вамна, ӈоб” вада” тэворӈаць. Ольга Ларовна (нисянда лахана). Мансе”э, Мара салян’ ханӈаваце”, тикана манзарана луца мась. Ма”нив, сайнорць пэнараха”. Ненэцие солдатӈэ ханлэйдоʼ. Луца сейнда хэсь, хунван харвавы. - Ӈодь” туни ня”амба пиртахав” мал” ханлэйдонзь. Вадамʼ ехэрабта, нибта нянандоʼ сер” нись ӈа”. Луцина” тыяро”маць. Тамальӈгана вэвась. Ханавэхэтатоʼ ӈопой, сидя ненэцяʼ пырдариʼ тоць. Ольга Ларовна (няниʼ ма”нив). Ирива” манзеты, сайнорманзь ханланидоʼ ябтбэйдаревʼ сяӈгортасеты”. Катерʼ солабада ӈанохона ханласетыдоʼ. - Ты пэртяӈэ илара” ӈаниʼ тоенавакы? - Тюку ялянʼ тэввава” нись ӈадю”. Ӈамандаӈэ ты хадаба вэвась. Хад ӈэя, сарё, пили” тэхэнанд мэӈгун. Луца” ӈоб” сидна” лэтрамбасеты”. Тына” вунива” хадабаӈгу”. Хадаравы тыʼ е”эйӈэ харт етамамд митан. Ӈаврадва” карточкавна тэмдабасетыва”. Падрокомʼ мадаӈгудоʼ, таӈок няньмʼ тата”. Тикад ӈока вэва. Халямʼ хадабада” нина” ӈод” ӈаниʼ таӈгмʼ вунися” хомбю”. Сайнораць ёльце”мяхадандоʼ илма” сибемясь. Тедавʼ васкуйʼ иламʼ мэтарахава”. Ӈамгэнʼ харван – мал” лабкахана таня”. Няньва” ӈока. Ненэцяӈгана няньʼ ёльцеӈгось ти. Ольга Ларовна (ӈаниʼ вахалхй”). Ты пэртяӈэ тет ю” по манзарась. 1979 похона пенсиянʼ хаясь. Поs тяхана нянани хардахана иле пэйханзь. Илеваʼ ты пэртяӈэ тара”махадандиʼ хубтахана ӈули” мерʼ юркасетыхыʼ. Няндиʼ сырпани, пили” ӈэдалёдадамдиʼ, тэдамдиʼ ӈатенархахаʼ ӈэсетыхыʼ. Ӈадьбяни теневана иландиʼ хахаяваʼ е”эмня харадʼ хэванʼ мятамдиʼ мяра тасладамзь. Ханяӈэхэна харданʼ яда турцетыхыʼ. Ненэй ненэцяʼ лахарёда ямб. Маня” тарць харахана ирихина” инзеленахана хаерна” сэйвамʼ нивэва” хамеда”. Таремʼ Ямальской районхана саюd мардаваʼ няювʼ таромʼ ха”аврамбавы Ларо Хороля иле. Ӈэдалавана” нерняʼ ирими ӈудами мэёвна ня”мадась. Ма”нисяв, ӈани понда ӈэсондʼ лакамбой ӈэя. Ӈарка ненэцяʼ ӈэбта ӈод”, нямыта тамна са”мысь. Тарця сэхэ ялэ манэ”мы ненэцяʼ ӈамгэри иландʼ маямби. Вера Ларовна ма”нисяв, нисява” хасаваюркад вата понда ӈэб” ӈод” пинякуʼ ханпата нимдя, темида сярасеты. Пили” тэхэна мэвы” ненэй ненэця” сёнзитоʼ мюйʼ инядоʼ мэё, ӈадьбятоʼ иландʼ ена”. Автор: Марина Ярʼ падвы"
https://vk.com/wall-147614552_2008,"Несэйвана ядабтамбива” Тюку пова” илма” саць яӈгамтада. Ты” ниць иры’ хасаваюдимдей яляхана хусувэй по” ядабтамбадава”хэбидя ялява” тюку по’ тедари’ нива” мэт”. Тикы’ нямна сие ниць ирыхына Россияна” президент мась. Тюку пова” саць ненадось. Маня” Армияна” солдат” си”ив ю” самляӈг по” тяхана фашист” саю мардэйдонзь. Ӈарка парадм’ мэ”манзь пэрӈаваць.Тарем’ ни ерев”. Теда’ тикы яля’ хусувэй хибяри” сайнормы” иринадо’, хаданадо’ мяканандо’ тензебтембаӈгу”. Тикы’ няю’ сидерато’ си” ядхана пэвсюмя’ няна серакабт табцдаӈгу”. Ӈани” Победа’ нямна сёё мэта”. Ханяӈы” сидерато’ пэ падтамби”. Округханана” ӈод” хэбидя яля’ няю’ ӈобтикы хуркари тарана акция минре”. Ӈобто’ «Победа. Ямал. 2020» нюбе”ӈа. Ӈахат хусувэйдо’ сайнормы иринда сидяӈгм’ ня”амба пивня ядсеты. Тюку по’ «Бессмертный полк» акциямдо’ пихиня нидо’ мэт”. Тикы’’няюs хусувэдо’ иринда, хаданда сидяӈгм’ победаямал.рф сайтан’ мэӈгуда. Тарем’ сайнормы нидо’ ӈобт’ тэваӈгуд”. Ненэйвана хусувэй хибяри харта сайнормы”, манзаравы” мята’ тер” нямна интернетвана вадець пиръяда. Маня” ӈэрм’ тер” поӈганана” тикы сэхэ” ялэ манэ”мы ӈани’ ӈока. Ихиня пои”. Нюдо’, нюто’ ню” иринадо’, хаданадо’ нидо’ юрыбю”. Победана” ялям’тарем’ ӈод” ядабтамбаӈгува”, тедари тюку сэхэ’ ялэна” мэпана” тара."
https://vk.com/wall-147614552_2001,
https://vk.com/wall-147614552_2000,Коллаж: Владислав Мояк Видео: М.Яр
https://vk.com/wall-147614552_1999,Текст на лесном диалекте ненецкого языка
https://vk.com/wall-147614552_1996,Монтаж: Владислав Мояк Видео: М. Яр
https://vk.com/wall-147614552_1988,Тюкона ненэця’ нюм таклы. Хора’’.
https://vk.com/wall-147614552_1987,
https://vk.com/wall-147614552_1986,
https://vk.com/wall-147614552_1985,
https://vk.com/wall-147614552_1979,Намгэ то’’олха вади толада ‘’?  Елена Ямкина’сертавы.Дудинка ‘ тер
https://vk.com/wall-147614552_1977,Тёняны нина’’ падвы юн’’.
https://vk.com/wall-147614552_1974,
https://vk.com/wall-147614552_1971,
https://vk.com/wall-147614552_1969,
https://vk.com/wall-147614552_1968,"Тюку яля ‘ненэй ненэцянэ ноб’’ учёной пирувна нокмава ‘’.Роза Ивановна ед’ нобтикы сейхад нэда вади нэдарамбива ‘’. Тикы нямна Валентина Нёлековна Няруй,тарем ‘ лахана."
https://vk.com/wall-147614552_1967,"Вчера на предприятии СПК ""Тазовский"" произошло важное, долгожданное событие у них в одной из оленеводческих бригад родились первые телята. По словам главного зоотехника Ильи Яндо, об этом они узнали сегодня днем, хотя связь односторонняя , эту новость тундровики доложили сразу. Теперь оленеводов начнется горячая пора, круглосуточные дежурства, потому что у телят много врагов, орлы, вороны и конечно песцы, которые охраняют важенок в период родовспоможения. В бригадах давно отделили быков, которые часто бегают за проталинами в поисках пищи, а оленихам в этот период нужен особый покой. Самая жаркая пора начнется в мае, когда один за другим начнут появляться маленькие оленята. В этом году на предприятии ожидают пополнение около 4-х тысяч телят. Но, все зависит от погоды, ведь впереди еще будут вьюги, которые тундровики так и называют ""Метели новорожденных оленят"", которые и оставляет жить только самых выносливых. Илья Васильевич подчеркнул, что на сегодня оленеводы обеспечены всем необходимым, чтобы спокойно работать в этот ответственный момент."
https://vk.com/wall-147614552_1964,"Теняна Мария Яковлевна Бармич соя ’’ма ялясь. Пыда иланда’ ямбан ‘ ненэй вадава’’ нерня ‘ пэрна. Хуняна тарця нацекэця ‘’ харе ‘’ вадавнандо’  лаханакурмандо’ е’’ эмня падвэда 📖 нули ‘’ нока. Мария Яковлевна,сензан на. Тамна пон помнана’’ ядэр’!"
https://vk.com/wall-147614552_1961,"Выӈгана ӈод” ӈобтикы ибемя. Хабте” нямтодо’ мантэядаць. Яхадейри” нямдота”. Небой су”ляко тамна нбянато’ хэвхана нявотарӈа”. Тадри сиддо’ питарпа пяӈгу”. . . Весна потихоньку вступает в свои права. В тундре первыми признаками весны является выпадение рогов, на месте старых появляются сперва просто ворсинки, из которых со временем вырастают красивые, ветвистые рога."
https://vk.com/wall-147614552_1936,"ДРУЗЬЯ, кто знает, что делает это женщина? И для чего используют, то что она мастерит?"
https://vk.com/wall-147614552_1932,Поздравления от президента Ассоциации «Ямал-потомкам!» Эдуарда Хабэчевича Яунгад с днём Ямальских СМИ
https://vk.com/wall-147614552_1930,"Коллеги, с днём Ямальских СМИ,с нашим профессиональным праздником!"
https://vk.com/wall-147614552_1923,"Друзья,чья жизнь связана с оленями,о чём думаете когда вы управляете упряжкой?"
https://vk.com/wall-147614552_1922,"Тедаʼ тюку сидяӈгм’ ма”нэта ихинянда ма, ненэсяʼ мерета «Буранахана» ӈэдалёбˮнана” тарця ӈэсетынё. Тарем̓ ӈодˮ ямда тэвода ӈамгэхэрт сидна” ни табласету''. Сензада ӈадаˮ!"
https://vk.com/wall-147614552_1921,"Мякандоʼ пядоʼ Марюй Роман мале тыта помна таӈга ядэрӈа. Пыда школахана нюртей поʼ тохолковамда маледась. Сидтоʼ тедаʼ мерʼ ӈэдараˮ. Яʼ сяʼ ниня хабцяʼ таняваʼ еˮэмня школахана тохолкода ӈацекыˮ няхататоʼ нивандоʼ хаӈгулавандоʼ няюʼ вындʼ небянахатоʼ, нисянахатоʼ хаяˮ. Округнаˮ тиӈгывна выʼ терˮ ӈацекыˮ мале хоянʼ пядоʼ. Нидоʼ ӈыхыʼ яхана иленаˮ ненэциеˮ нюˮ тиртя ӈанохона тэволаӈгудоʼ. Ханяӈыˮ мале Романʼ тотревʼ мякатоʼ тэвыдаць. Тедаʼ вадетаваˮ няваˮ ӈэвадёвы ирихинда поʼ ямбанʼ школахана илеˮмидаˮ ӈахана вадеˮядась. Падна пирмамда ӈаниʼ мале манэˮлабтадась. Мале сян стихотворениймʼ нитоʼ пуд, ханяӈэхэна лаханакодаревʼвэролэйдась. Сыраʼ ямбанʼ тэвнанда пюлвы. Таʼ вадабавы ӈавка неда ервамда тумдадась. Хубтахад нянянда яхалт пюсь Романмʼ нюракуӈада. Хаерта тамна ядевоˮмахад няваˮ ӈарка иринда мятʼ мядоˮманзь пяӈгуда. Таняна пыда ӈаниʼ школахана ханзерˮ тохолковамда вадета. Ти, таремʼ школандоʼ пуд нюдяко ӈацекыˮ мякандоʼ тэва саць маямбиˮ. Таʼ ямбанʼ ея мядотоʼ, тытоʼ, небянатоʼ, нисянатоʼ хэвхана мэӈгуˮ."
https://vk.com/wall-147614552_1919,"ВРАЧ Леонид Лапцуй Посвящаю Ю. Г. Сусой Полярной ночью, в ноябре, Метет, свистит пурга, Кладет снега - гора к горе, Глубокие снега, И, как фуганком, во весь дух Сдирает всякий след, И месяц - звездам он пастух – Плывет без сна за кругом круг. Все мирно... Может, нет?  Не все! Не спит людской недуг – С клыками желтыми злой дух, Он точит их о льды, Как нож охотник на бруске; Больной же мечется в тоске И требует воды... Недуг в окно стучит всю ночь, Угрюмый, как палач, Но кто его прогонит прочь? Шаман? Нет, только врач.  Летит он в нартах по снегам, Тот ненец-паренек, Его всегда встречают там, Где кто-то занемог. С простым походным рюкзаком, Серьезный, молодой, К больному в чум - пастуший дом Заглянет он звездой, Он не ударит в бубен, нет, Не понесется вскачь.  Он был рожден и вырастал При свете очага, Теперь он знает весь Ямал, Он сотни раз пересекал глубокие снега, Мороз ли злой, пурги ли шум- Врачу небесный купол - чум, Будильником - рассвет."
https://vk.com/wall-147614552_1917,Видео-В.Пырирко Коллаж-В.Мояк
https://vk.com/wall-147614552_1915,
https://vk.com/wall-147614552_1914,"Уважаемые тундровики! Берегите себя! В связи с выявлением случаев заражения коронавирусной инфекцией в поселке Пангоды, настоятельно просим вас воздержаться от посещения городов и поселков Ямало-Ненецкого автономного округа. Без необходимости не посещать многолюдные собрания и не принимать у себя в стойбищах гостей и туристов. Просим необходимые продукты и товары приобретать на факториях. Оперативный штаб по предупреждению распространения новой коронавирусной инфекции, вызванной 2019-nCoV. Вы’ терӈэ, пыхыдада лэтраванда е”эмня етя вадава” мэӈава. Теда’ округханана” мале Пангоды харад’ няна короновирусной инфекция’ ӈадимясь. Ӈадьбята хэбидя хабця’ паӈона таросипой” посёлкаха”, март нёда ӈэдалёр”!Тикара” минханда палаӈга хабця’. Мякананда ӈод” ӈобтикы мядонта нёя тур”. Хусувэй тарана ӈаврадамда, тамна ӈани” ӈавэ” факторияхана тэмдабида”."
https://vk.com/wall-147614552_1913,"Хад  Сэр” паным' мэцей” Тет хабтэйханов. Сэрэй хабтэйханов Хадэй ӈэдалёрӈов.  Хабтэй нямдаханов Нямд՚ еркаханов. Хадэй сюра”ӈанёв Мерця вывар”ӈанёв.  Тетэй сэрэй хабтэй Ӈэрм' яндо' ниӈэй Танхавабатов Хоей сыремдаӈов”.  Хан' ябцоханов Харта инда серэй Мерця хыноӈанёв, Мерця муноӈанёв.  Выӈгы я' ниейм' Сэрэй хобахана. Сэрэй ӈэлаӈгана Хадэй синдаӈада.  Выӈгы я' нимня Хадэй сюраӈанёв Сыра мэта паным' Ява"" сераӈанёв. Надежда Салиндер"
https://vk.com/wall-147614552_1905,"Мальчик подражает отцу, девочка – матери. Хасава’ ӈацекы нисямда хэтыбтамби, не ӈацекы – небямда.  Фото: Х.Х.Яунгад"
https://vk.com/wall-147614552_1901,"Мюсене Март иры’ сидтетимдей яляхана неʼ хэбидя ялям ’  ханярина мэӈаˮ. Сава вадахаˮна хомбинаˮ,мядонзэйдамдоʼ мипиваˮ. Маняˮ сиддоʼ сяˮӈаваˮ, нядаӈгуваˮ. Выӈгана ӈодˮ илʼ нехэд пере.Тикы нямна Мюсене Сэротэтто мась. Хардахана нись тохолкуˮ. Ӈопой, пыда пирувнанда вы’ табеку теневана яӈгу. Таняӈы илаʼ саирмʼ ӈаниʼ тохоламба тара. Илеванʼ харвана не нюдя ӈэдаханда мывда. Лахарёми тарцясь: – Нюдя ӈэдахани сэдорана небяниʼ хэвхана пусакʼ ютерˮ няˮамбасетыдмʼ. Хусувэй нибянда пакалˮмахад теневадмʼ. Выӈгана иленаӈэ мэта ӈамгэринаˮ тедалахана харˮнаˮ сэдыбинаˮ. Мятʼ терˮ ӈэвтоʼ малхад ӈэтоʼ ӈэсондʼ ембаць сероˮӈаˮ. Вэва мальцяхана тецьдахана ханьтаӈгуˮ. Нюрте”э мальцямʼ хабарпаваʼ ёльцяӈгана хурка хобанда ӈэвамʼ тасла тара. Вынхалутана тыʼ хобаʼ нида пирасˮ. Мэятаварида, сэдоравада, паркыбаварида ни ӈаˮ. Хобамʼ мадаˮмахад пуняʼ нирˮ тадтаӈгуˮ, вомдаба вэва. Тикыʼ хавна еяˮ, мюйкоʼ пэврёбтоʼ саваˮ. Тибей мякана хорамд сянри пятабад, явода ни лэтрёдˮ. Мядʼ еямʼ несэйдамбава поˮ серˮ ханӈа. Тикаривна таӈок хобамʼ нинʼ хоӈгуˮ, вадамбой маˮламбаӈгун. Янамбовна мэятаӈгун, хорамд пятабаӈгун, таминда едарˮ пинаӈгу. Мэятавыд сямдарамба сероˮӈаˮ. Няӈота тыʼ хобамʼ сэдаба ӈаниʼ тоенаˮ. Манзараваʼ ёльцяӈгана мятʼ иламʼ ӈобʼ няˮамбабат тара. Тодо яхаˮ санартан.  Нянанда таранада Неˮ хэбидя ялямʼ теневаваˮ. Ниваˮ мэцетуˮ. Нянани мяниʼ терˮ сензˮ ӈэвари сава. Тадтикахад малˮ хэвхананиʼ мэбтоʼ тара. Школахана тохолкода ӈацекэхэюниʼ интернатхана илеˮӈахаʼ. Нюдяюмʼ нюртей поʼ тохолку. Ӈахана мэна ӈацекыниˮ мание яˮмынʼ. Тедахав лаханаварими сава. Мяˮнаˮ паˮлава яхана сотовой мэˮӈаваˮ. Интернатхана иленаˮ ӈацекэхэюниʼ сидябты ходʼ хабцяӈгана хаӈгурˮӈаханзь. Хабцяндоʼ еˮэмня Яр Саляʼ лекарˮ мятʼ нисяндоʼ ня ханӈаць. Нюдями савумзь яˮма Салехарданʼ нисяда ханадась. Нянанаˮ понs хардахана мэва ӈулиˮ мэсыци. Лекарˮ хулцосоˮмахадандиʼ пардонˮ тэмдавэхэʼ. Сидя сиˮив хэˮмяхад лекарахаʼ хэсь ӈаниʼ тара. Интернатхана сиддоSʼманиенидоʼ ханяʼ сыртакыˮ? Тадтикахад сыраʼ мэта ӈэтоʼ малˮ вэваˮ, ханьтаˮ. Нисядиʼ тоˮмахаданда нюхуюда ембˮмэхэюдась. Тедаʼ Ӈариˮ тедариʼ итми тэвамбидмʼ. Нермяʼ сиʼ ӈобʼ ханиворӈа. Сивахана сырамда хэвняʼ мэˮмахадани няӈоˮмы салабамʼ сипив. Теняна тэвравы пиниˮ маторпидамзь, пэˮпинась, мятʼ тюлейнась. Хэбидя яляʼ няюʼ сава вадариˮ ниниˮ няюʼ мэтадмʼ. Выӈгана иленяˮ неˮ няюʼ етя закон ӈани ӈадимая. Падартʼ маняˮ инаˮ ядэробцоˮ пакле сероˮӈаˮ. Выӈгана неˮ таӈгаяˮ!   В Ханавэйʼ падвы"
https://vk.com/wall-147614552_1899,
https://vk.com/wall-147614552_1898,"Надым, Надым, ты ещё долго будешь радовать нас приятными воспоминаниями о тёплых встречах. Фото:Андрей Айваседо"
https://vk.com/wall-147614552_1897,Воспоминания о хорошем всегда актуальны.
https://vk.com/wall-147614552_1896,"Тороваʼʼ! Мань Прокопий Явтысый стихотворенияхад лаханакурць пэӈгувʼʼ: Сэв”ни тяхад мэтава” вадава”, Хасава’ вадава” яхат юне”ӈа. Мэтини вадини вы’ яни’ ниня Харпо” тудрев’ ялэмдёдараха”. Хасава’ вадами мэтахавахани Тю”уй сюрням’ нив юрлиӈгу”: Мань мя”ни ту ни хабтёриӈгу”! Пыда падвы вадида сейхани лимбикаковна теберӈа’’. Прокопий Явтысый ирт’ паднана ненэць’, вадида яханда теберӈаʼʼ. Мань нюмиʼ Анна, еркарами’ Яптик. Мань паӈгами’ Ямал’ няд ӈа. Невхы иринани’’, хаданани’’ тецьда Тамбейʼ няна илевы’’. Яптик еркар’’ луца вадавна хэта «крепкий». Хадри’ ӈод’’ ӈавнанда Яптик еркарм’ мэ’’мыʼʼ ненэця’’ ныхыта’’, мэбета’’ ӈэвэкы’’. Мань небяхаюн’, нисяхаюн’ выӈгана илеӈаха’. Тедаʼ лахана ты’’ пэрӈаха’, мюсерӈаха’. Невхы’’ ненэциеʼʼ илам’, лахана вадамди’ тяхасовна теневади’. Пыди’ манэ’’мэди’ ӈока. Нисяв мирць тенева, тикы’ хавна хуркари лаханаку’’, ярабц’’, хынабц’’ мэцеты. Небяв мел не. Сэдораванда’ сер’’ хыноцеты, сёда лохортадревʼʼ тэри хайнасеты. Маня’’ мяканана ӈацекэӈэ’’ мале сянва’’. Малʼ ненэй вадавна лаханакурӈава’’, ненэй ненэця’’ илам’ сававна теневава’’. Нюдя ӈэдахана тикы иланд’ сидна’’ вадавэхэюнаʼ тохолаӈаханзь. Маня’’ пыди’ табекуди’ ихинана’’ ӈоб’’ ӈа’’, ӈоб’’ тенейна’’. Хянярина мэхэдм’ вадами, хой’ няна илеʼʼмями сяхаӈгарт нив юраӈгуʼʼ. Мань ихинани, ханзер’’ выӈгана соявы ӈацекы вадамда юраӈгуда? Хари’ вадами намдорпани ӈули’’ сейханани сава ӈэсеты, таминда мань тыʼʼ мя’’ми тензибтесетыдм’, ими ӈахана хэсеты…. Вэнекоцини’’, мядырмини’’, теневана яни’’, ханяна ӈацекы ӈэʼʼмями, тэкоцини’’, ӈавкацини’’ нюв’’, ханяӈы тыни’’ ханяна нютсеты’’ малʼ тензибтесетын. Тюку ӈэрёʼ Санкт-Петербург университетм’ мале’’махадани ЯрСаляхана манзара пэйваць, тедаʼ мале сидя иры хая. Ӈацекы’’ ненэй ваданʼ тохоламбин. Ӈамгэ’ ненэй вадамʼ тохоламбадаʼʼӈэ хэсадмʼ? Нюдя ӈэваниʼ мальӈгана мань ненэйʼ вада урокмʼ ёльце харвабтасетывʼʼ. Ӈопойʼʼ тохолкованаʼʼ серʼʼ сиднаʼʼ тохоламбадаваʼʼ нянаʼʼ ненэйʼ вадаваʼʼ нерняʼ минрена неʼ нямна вадеʼʼӈась, тикы не Бармич Мария Яковлевна. Тамальӈгана тэри пысаӈгадамзь: «Ханзерʼʼ таӈгунʼ яʼ няна хэвы? Тикы хибя ӈэбта?». Пуна ихиняни таремʼ мадамзь: «Сяхаӈгавʼʼ мань сита тоʼʼолхаӈэ хэбни тара. Мань ӈаниʼ харнʼ яниʼ терʼʼ пыда сита тотревʼʼ нядабаван харвэян». Тедаʼ Мария Яковлевнамʼ сававна теневав. Мария Яковлевна - сиʼʼми тохоламбадамиʼ, сава нямиʼ, ӈарктамиʼ. Ӈарка хардахана тохолкованиʼ мальӈгана няби небядани тарана тоʼʼолха ӈэсеты. Пыда нянанда тохолковани серʼʼ харнʼ вадамиʼ нерня пэрман харвабцомиʼ тикахана тось. Ӈадьбята нёдана сехэрэмиʼ тарця ни ӈаʼʼ? Тедариʼ етʼ тэри мюседмʼ, харнʼ пыхыдамиʼ пюрӈадмʼ, ханяʼʼ тэвʼʼвами пунси. Выӈгыʼ терʼʼ няби хардахана иленя ӈацекы тохоламбидмʼ. Вындер’’ ӈацекы’’ ненэцие илам’ сававна теневадо’, ненэй вадавна сававна лаханакурӈа’’, ӈопойʼʼ нянандо’ паднава ӈули’’ тоена. Хардаха’’на иленя ненэй ӈацекы’’ вадамдо’ ехэрадо’, тохоламбаван’ нидо’ харва’’. Ӈамгэ тарця ӈэбта? Нисянадо’, небянадо’ хардаха’’на иле’’, луцаʼ илам’ мэ”ӈаʼʼ, луца вадавна лаханакурӈа’’. Ӈадьбята пудана похо’’на яна’ нимня тарця юн’ ядэрць ним’ пэ «Ненэциена’’ вадамдо’ юрыба пя’’». Теда тарем’ манэць, илма’’ несэйма, хуркари’’ едэй’’ ӈамгэ’’ ӈадимя’’, ненэця’’ ӈанисэй илаӈгана илеван’ харва’’, нянандо’ невхы нисянато’, иринато’ ил’ вэсэймда то’’лаха. Ӈадьбяни вадамдоʼ ехэрана ӈацекы’’ е’’эмня кружокм’ «Вадаком» пэрӈадм’. Тикы кружокан’ ненэй вадам’ ехэрана’’ ӈацекы’’ ядэрӈа’’. Ӈамгэм’ теневадм’, ӈамгэн’ си’’ми небяв, нисяв тохоласахаʼ ӈацекыни’ тикан’ тохолаван’ харвэйн’. Теневахава теневадмʼ ӈацекыʼʼ тохоламбава тикы нензелʼʼ ни ӈаʼʼ. Ихинани манзетыдмʼ: «Мань ненэй вадамʼ нерняʼ нибʼʼни минреʼʼ, хибя нерняʼ вадами минреӈгуда?». Манзаяни хурка ӈэвамʼ тедариʼ саць сававна нивась таслаʼʼ, тикымʼ хамэʼʼдава еʼʼэмня, мань ихинани, мале ӈока по’ манзара тарава сер’’ ӈа. Лахарёми Леонид Лапцуй вадаханаʼʼ малеванʼʼ харвавʼʼ: Невхы вадам’ ирина""на"" мэ""мым, Мэць пяб”нана” – лабта ява” яӈгу, Пирця ява” яӈгу тэри ӈабцата… Тикы вадам’ мэць, яни вадам’ мэць Яв’ вархад идартархадм’… Яптик Анна Владимировна Фото:Х.Х.Яунгад"
https://vk.com/wall-147614552_1895,Мяд’ ня’ ӈэда сехэры – етри’ хэм’ то”олха. Дорога домой всегда короче.
https://vk.com/wall-147614552_1892,"Ежегодно фактория Кар-нат открывает череду дней оленеводов на Ямале. Этот праздник объединил всех оленеводов близлежащих стойбищ и просто тех, кто не равнодушен этому важному событию. Видео: Андрей Пяк Коллаж: Владислав Мояк"
https://vk.com/wall-147614552_1891,"(Лесной диалект ненецкого языка) Няматаԓакунԓма дяԓям мэӈаш”.  Шеӭв команда”, дюԓкат вата” чет дю” тыӈ’кан. Каԓнатканы шанат дяхат томы” неша” ӈомаш”. Шича дяԓяӈ дямпан выӈкна диԓина” - тэхэна” мансԓана”, каԓитана” поӈкнатуӈ мянаԓяш”. Неԓьчеэй дяԓяханантоӈ пиԓи нюӈкии” вяԓкуԓоԓяш”, кану” нимня хамуԓяш”, ԓампячеԓьч шуԓвиԓяш”, няхаԓ хамхана хамуԓяш”. Нэхэтаа” ӈай шалди” ныԓна нюмкупёԓьш нетуӈ конуԓпишь”, нэхэԓумпишь”. Нешаӈи ненэй паныдю”, пеми” мэш мянаԓяш”, чикехана ӈотнаӈ’ хомана шанакуш”. Шалди” ныԓна нюмкупёльч мянаԓьч Калясамэхэт мэна Александр Айваседо ӈайван камай. Нэхэԓумпёшь - Андрей Вэлло. Вяԓкуԓоԓьч ӈайвахай местам Владислав Вануйто канаӈа”. Кану” хамуԓпёшь ӈука каным Самбулкахат мэна Василий Салиндер хамы. Няхаԓ хамхана хамоԓьч, ԓампячеԓьш ӈупчики ӈайвахай местам’ Самбуԓкаӈ чеԓ” канаӈатоньш”. Касами мянаԓтаны” неӈи” хятмэйтуӈ паныдётуӈ ӈычимчимпишь”, Нимимты дяԓяхантоӈ нешаӈи” тыӈ’ канхана” ӈайтаԓё няматаԓакуԓяш”. Ӈопумана ӈайтаԓёта” касами” поӈкты нята неԓьня Эдуард Вэлло тоӈаш, нехеты” ӈай Анжела Пяк ӈайвахай каным канаӈата. Ӈокна ӈайтаԓёчи поӈкна - нята неԓьня Илья Пяк “Верхне-Пуровский” совхозхана манслана тоӈа, пыта ӈайвахай каным канаӈаташ. Шанако мянаԓмантуӈ деэмня хома патаԓты Самбуԓкахат’ мэна” «Пуровский» совхозхана мансԓана” каамдят”, чуки похона кубок главы Пуровского района пытуӈ няамӈатуӈ. Ӈайвахай месте канамэ” тотуӈ мячинсы” - снегоходу” нямы”. Ненэй нешаӈкна няматаԓакунԓма дяԓя - пиԓи хома дяԓя. Куптат ниня манымайтуӈ нетуӈ кошту”, наӈича дяхат томы” нешади” манэшту”. Таняӈ томы” хомана ныптакомаӈ, хыниԓмаӈ мэты” Таԓкахат мэна”, Каԓпюԓкат томы” кынута” концерт шеԓтаӈаш”.  Лариса Айваседо патмы, шату” миԓы” Андрей Пяк таттамы"
https://vk.com/wall-147614552_1885,"С международным днём родных языков  Пуровской районхы Самбург хардахана ненэй вадан’ ӈацекы тохоламбада Галина Ачувна Зинченко мась:-Мань сидя хадахаюни’ лахарём’ тензебтедм’. Няби нямда хонра: - Нявэ”, ӈамгэм’ пэрӈан’? – Не нюми ненэй вадан’ тохоламбидм’- нябиюм’ манма. - Вадан’ тохоламбава манзая ӈэса?Ӈамгэна тара! -Ябтов, вадан’ ӈацекым’ тохолава - ӈарка манзаяхат тоенана сер”. Тад’ нерня’ тарця яля” тута” – луца” вадари соӈгу. Ӈадьбята ӈахакуд харе” вадан’ ӈацекына” тохоламба сава. Хайнана, пэврёда вадам’ нюхуна” тэврамба тара- няби пухуця манма Тикы хадахаюни’ лахарём’ тензебтемба илаӈгы ненэцяaг” ма”ман’ харвадм’: «Вадара” лэтрамбира”, мэ”ӈара”, харе” пыхыдахата нёда сядоларут”. Вадам’ лэтрава, ненэсяри’ ӈод”, - параӈода манзаяхад тоенана то”олха. Варера” ӈэя!"
https://vk.com/wall-147614552_1884,"С международным днём родных языков  Пуровской районхы пяку” вадам’ минрена Ольга Илековна Докучаева вадида тарацяць: - Ӈавна харе” вадана” харавна ниваць тохолкур”. Теда’ янамбовна ӈацекына” харе” буквахато’, вадито’ хэтырт’ тохоламбина”. Маня” пудана по” саць ябдава” «Няръяна Ӈэрм» газетаханана” паднанина” ӈадимя”. Тарця вадам’ тохоламбаб” ӈани’ ӈарка нядма. «Мыникохона» ӈани’ ӈацекына” падвы” хомбасетыва”. Тикыдо’ толабабнандо’ идё’ ёльце суворӈа”. Тамна сававна паднаван, лаханаван харе” вадавнандо’ харва”."
https://vk.com/wall-147614552_1881,"Антонина Хэбелевна Яптик Тазовской район, Антипаюта’ школахана ненэй вадан’ ӈацекы тохоламби - Яханана”, ӈобтикы вадам’ теневана” хусувэй по” тянюворӈа”. Хардахана илени ню”, небанадо’, нисянадо’ ненэй ненэцяӈгарт ӈэбто’ ӈод”, сабе помнандо’ лаханана” яӈгу. Пыдо’ тедари’ харе” вадам’ теневавам’ тарана серӈэ нидо’ тасламбю”. Ӈадьбяни илаӈгы ненэцяӈг” мэ”манда вадами ти: « Вадам’ теневабат, тикар ӈамгэв тарана серкад сит сяхари’ тедаӈгу»"
https://vk.com/wall-147614552_1879,"С международным днём родных языков  Ӈацекыей, школаха”ната ненэй вадамда тохоламба, ӈарка серм’ минреда”. Харе” вадавна падна, толаӈго теневава ӈули” тарана сер”. Маси” сяхари’ пыдара” поӈгаданда ӈани’ вадамдо’ тохоламбада” ученойна” ӈадимда”. Тикы е”эмня сидда” ненэй вадан’ тохоламбадида” ӈобтикы варемдо’ мэ”ӈа”. Школахана ӈацекы” тохоламбадина” вадам’ мэма’, лэтрава’ нямна илаӈгы ненэцяӈг” тарем’ лаханаць. Пыдо’ округна” тиӈгывна тодо районха”на, школаха”на манзарана”.  Екатерина Васильевна Вылка Надымской районхы Наре’ школахана манзарана Хардана” тер” ӈацекы” ӈокамбой пелядо’ – ненэй ненэця”, ӈанидо’ – ӈысми” тэнзм’ пелта” таня”. Пудана по” ненэй вадам’ теневана” тянюворӈа”. Мякнато’ помнандо’ лаханакурць луца’ вадарим’ мэӈа”. Ӈадьбяни мань ими тарем’ ядэрӈа: «Ӈацекыда” харта” вадаханда” тохолаван харвабата” ныхыри’ тохоламба ни тара”. Помнанда” вадамда” мэпта” – тикарихина нюдя ӈацекэра” харта вадавнанда вахалты”."
https://vk.com/wall-147614552_1875,"С международным днём родных языков  Ямальской районхад Сёяха’ школахана манзарана Меретя Григорьевна Тусида лаханась: Маня” ӈани яха” тасла ненэй вадамдо’ теневана ӈацекына” таня”. Ӈокамбой пелядо’ вымна мюсерти” ню”. Тарця ӈацекэхэ”на манзара сибё. Урокахана ӈарка нядмини” ӈэсеты”. Ихинани’ тедари’ вымна мюсерти танянахаван ненэй вадавна лаханана” тамна таняӈгу”. Невхы илна” паӈгм’ ёпнана” харе” вадава” мэ”мава” тоенана серӈэ ханда. Илаӈгы ненэця” мер’ вадана” таравам’ хамедабто’, тикана тамна ненэй вадава” мэюмда."
https://vk.com/wall-147614552_1870,"С международным днём родных языков!  Вадава” мэква” Яра’ иры 21 яляхана яна” тиӈгывна харе” вадина” яля’. Ю” хасава ю” по” тяхана ядабтамба пяваць. Тянё тэнз ненэця” культурамдо’, иламдо’, вадамдо’ лэтравандо’ е”эмня ЮНЕСКО’ ватовна сертавэдонзь. Маня” ӈод” ненэй ненэцяӈэ мэта вадина” тандая’ падарт’ тэврэйдонзь. Ӈавна иринана”, хаданана” ила’ мальӈгана луца’ падарм’ ехэраваць. Нюрте”э ненэй вадава” луца” тохоламба пядонзь. Нердена книгыдо’ хэхэ’ ила’ нямна ӈаць. Тикыдо’ 1826 по’ пиркана ӈадибелыдаць. Тамна юр” по’ хэ”мяхад луца” учёной” ӈэрм’ тер” вади тохоламба пяць. Ленинградхана Восточной институтхана ӈэрм’ тер” илам’ тохоламбиць. Теда’ лахана тамальӈгы сертавы буквавна вадава” тохоламбива”. Лимбя’ иры 1932 похона вадина” нямна ӈарка Всероссийской конференциям’ мэ”ӈаць. Ӈэрм’ тер” харе” вадамдо’ тохоламбавандо’ нямна тасалкурӈаць. Тамальӈгана юкад вата тет тэнз вадам’ падарт’ тэвравыць. Словарь”, тохолко книгы” хавна ӈэрм’ тер” вадан’ тарана” падро тэврамбавыць. Партия минрена манзаям’, лекар” серо, ӈацекы” ед’ луци” книгы” вадахана” падвыць. Тарця’ ӈадивомахад школаха”на, клубаха”на пьеса сертаба пявыць."
https://vk.com/wall-147614552_1869,"#АПК #ОленеводыЯмала Едэй манзаямʼ тохоламбиˮ  Тыˮ лекараӈэ тохолкуртиˮ техникумхана выӈгад товыˮ мале ӈокаˮ. Небо’ «оленевод-механизатор» едэй манзаямʼ тохоламба пяць. Ехэрана сермʼ намдуванзь тохолкодаˮ ӈацекэхэˮ ядэрˮ ӈадамзь. Тохолкудиˮ иле мякад сидя хасавахаʼ тарпаяханзь. Тохолкованди нямна тяха ханзерˮ илевамди вадеӈаханзь. Нюртеˮэ Салиндер Максим Олегович вахалъйˮ: – Мань Яр Саля терадмʼ. Ниниˮ тыˮ пэрӈаˮ, харˮнаˮ илеваˮ, тедаʼ лахана вымна мюсерӈаˮ. Таʼ хойˮ няʼ тэворцетываˮ. Ӈарка Ямалʼ серʼ невхы недарминаˮ нёдаваˮ. Нюдя ӈэдахани ирихинаниʼ иледмʼ. Пыда ӈаниʼ нюнда нюʼ ня тыдиʼ пэръядиʼ. Сыраʼ Нероʼ явмʼ Еръйˮ яхаʼ няюʼ мадасетываˮ. Таняна сывʼ няна иле ёльце мысодоˮӈа. Выӈгана нядаваˮ тянёмя, таняна ибарка. Пэдариˮ помна хэˮмяхадана Надымʼ ӈэсондʼ тет ӈэдалавари хаёсеты. Таняʼ хэваниʼ ёльцяӈгана сыраʼ сехэрыʼ нимня Яр Саляʼ няд ядэрцетыдмʼ. Тедахав Салехардахад Надымʼ няюʼ тидʼ ӈэдалангун. Таняд мяни някуʼ хантадмʼ, нини сиˮми хосаяӈгуˮ. Тарця ехэрана тохолковаʼ юнмʼ школамʼ малевани мальӈгана намдавась. Маняˮ нюртейӈэ тикы манзаямʼ тохоламбиваˮ. Тедариʼ тетриваˮ. Няхарӈэ ӈопой выʼ терваˮ. Ӈопойваˮ хабиˮ яʼ няд товы. Едэй поʼ нерняʼ паднавариваˮ мэˮӈаваць. Едэй падарˮ серˮ манзаяваˮ тохоламбиваць. Тодо урок пэрˮӈаваць. Тедаʼ автошколанʼ ядэрць пэйнаˮ. Хусувэй еся ханмʼ, машинмʼ мэць сиднаˮ тохолаӈгуˮ. Сыраʼ нимня ӈэдалёда есяʼ хано мэць пиртаваˮ. Тикыʼ хавна квадроциклмʼ, «Трэколмʼ» тохолаӈгуваˮ. Оленевод-механизатор ӈамгэ манзаямʼ пэрмамда поʼ пеля тохолкоˮмахадани хамедавась. Тыˮ пэртяˮ организацийхаˮна манзараӈгуваˮ. Выӈгана мюсерти ненэцие нядабаӈгуваˮ. Тоенана серкана сяхариʼ хэвханандоʼ мэӈгуваˮ. Хуркари тохолавыˮ ханхананаˮ тось пиртаваˮ. Тыˮ манзаяˮмаʼ, ярколаваʼ, танабаваʼ, тэрабаваъ мальӈгана нядаӈго пиртаваˮ. Таʼ имня ӈано мэтаваˮ. Тикы манзаямʼ наӈэдя поʼ ямбанʼ тохоламбаӈгуваˮ. Пунаʼ дипломнаˮ няˮмаӈгуваˮ. Тедаʼ нумаˮ нараʼ няюʼ ярэйˮ. Экзаменнаˮ миˮмариваˮ хаёда. Тохолавы серонаˮ манэˮлабтаӈгунаˮ. Тикахавад манзара пэӈгунаˮ. Нерняʼ армийхана мэдамзь. Тикыʼ пуд тамна тохолкованʼ харвадмʼ. Ӈарка манзаямʼ тохолаˮмахадани ненэцяӈэ хэсь тара. Тадтикахад ӈамгэ манзая илаӈгана таравамʼ тамна хамеда яˮмав. Екарˮ сёбарˮ ненэциеˮ тохоламбадаӈэ хандадмʼ. Пунда ӈобʼ яӈгу. Илаӈгана ӈамгэʼ тарава, хуняна илнаˮ ханзерˮ яравамʼ нив хамедамбюˮ. Тикы серˮ нямна сиднаˮ тидхалембада ӈобʼ яӈгу. Хуняна манзаямиˮ тохолаˮмахадани хибя, ханяʼ манзара сиˮми ханаӈгу?! Недбями сян ӈэӈгу, ханяна илеӈгудмʼ. Тохолкодаˮ малˮ таремʼ ибедорӈаˮ. Нянда хэвхад Степан Майкович Сэротэтто вахалъяць. Мась: – Няни ня ӈопой яхад ӈаниʼ. Мань школаримʼ маледамзь. Тохолкоˮмахаданиʼ тодамзь. Ханяʼ тохолко хэвами ӈаниʼ хамеда яˮмавась. Сабанавани малхана юристʼ манзаяʼ няюʼ падрони мийнась. Ӈамгэмʼ пэрмамʼ техэ маˮланда ӈэсондʼ тамна ехэрав. Луциˮ илʼ тикаривна хамедаита яӈгу. Сельбяʼ няна тохолко товани мальӈгана оленевод-механизаторʼ манзаяʼ няюʼ тидхальявˮ. Тыˮ пэртяˮ манзаямʼ тохолаваʼ няюʼ тет юˮ самляӈг ёнарˮ есямʼ поʼ ямбанʼ салдаӈгун. Тадтикахад иле мянаˮ едʼ сидя юд пирˮ ёнарˮ есямʼ мипиваˮ. Хусувэй ӈамгэмʼ салда сероˮӈа.Тохолкоˮмани пуд екарˮ армиянˮ хандадмʼ, таняӈы иламʼ манэˮманʼ харвадмʼ. Тохолкудиˮ табедамбадаˮ, нядабадаˮ яӈгуˮ. Таддикахад ӈарка манзаямʼ тохолаваʼ няюʼ есямʼ ханяд хоӈгудмʼ. Илмаˮ пунси.   Автор: В.Пыриркоʼ падвы. Сидяӈго пыда тадтавыда"
https://vk.com/wall-147614552_1865,"Поздравления о выходе нашего восьмиполосника от президента Ассоциации «Ямал-потомкам!» Эдуарда Хабэчевича мы получили еще до нового года. А вот показать в реальности, как выглядит газета «Няръяна Ӈэрм» удалось совсем недавно. Листая цветной номер, нашим гостям очень понравился новый дизайн газеты. По словам Эдуарда Хабэчевича, сейчас самое ценное то, что Ямал объединил всех ненцев России на страницах газеты и это большой прорыв. Теперь наши читатели могут познакомиться с новостями с соседнего региона. А вице-президент Ассоциации «Ямал-потомкам!» Сергей Худи особо подчеркнул страницу, посвященную молодежной тематике, ведь там авторами являются сами студенты. Для них есть возможность за счет своих знаний и умений писать на родном языке и заработать добавку к стипендии. Но, и конечно, новый разговорник на восьмой полосе, для тех, кто плохо владеет ненецким языком, это большая подмога- подчеркнул Сергей Валентинович."
https://vk.com/wall-147614552_1863,"Очень скоро у нашей газеты юбилей. И сегодня  у вас есть возможность внести предложения по этому поводу.Уважаемые читатели, как вы думаете , какими важными событиями ( конкурсы,выпуски сборников) встретим юбилейный год нашей газеты? Предлагайте."
https://vk.com/wall-147614552_1859,"Едэй иландʼ таӈгабтаӈгаˮ Нума” лимбика ялэ минре. Ханяӈэхэна хад хаˮморӈа. Выӈгана мэнинаˮ сабе тарця яляхаˮ ниˮ сырˮ. Ханеванда, ватаӈгованда, малкованда нув хурка ӈэвамʼ нись мание ханӈаˮ. Серодоʼ сяхарт нидоʼ юрыбюˮ. Едэй ила миˮма серˮ несэй манзаи тохоламбиˮ. Тикыʼ нямна ненэцие лаханако няˮӈадамзь. Салехардахана ненэця” ныланава еˮэмня пихиня хуркари” сянаковаʼ ё” ӈока. Ӈобто’ «Геологмʼ » нюбета яхана ӈа. Салабахат едэйко сядо сертабиˮ. Ӈацекыˮ яляʼ ямбанʼ едэйкуˮ. Ӈарка ненэцянзавэй турӈаˮ. Тикы янʼ тыˮ ӈэхэна ӈэдалёдаˮ нинаˮ ӈаниʼ турӈаˮ. Манзаядамдоʼ ховыˮ. Таняна юкад вата хан сярвысь. Падвы ӈавкыдоʼ подермыˮ. Содоʼ хэбидя ялярихина мэтаˮ ӈэдарахаˮ. Хасаваˮ харадʼ терˮ ненэцие ӈэдалёлтамбиць. Тикыʼ еˮэмня инямʼ мэта ненэцяˮ недбямʼ ханабиˮ. Манзара тоховыˮ. Неˮ нюдоʼ таминдо’ хандо’ мюня’ ӈамдыˮ. Манзаямдоʼ минре хусувэдоʼ нядаӈгу. Едэй иландʼ ханзерˮ таӈгабтавамдоʼ хартоʼ вадеˮӈадоʼ. Хананда ниня ӈамдёвы саӈганана хасава нись паромба вадамда мэˮӈадась: – Василий Ильич Лаптандермʼ тэри нюбеˮӈав! Ӈарка Пэˮ поӈгана харˮнаˮ илеваˮ. Тюку яляʼ харадʼ терˮ ӈацекы ханхананаˮ ӈэдалёлтамбуванзь товаць. Мань мяˮми Пэˮ тэлхана паллы. Ненадо ӈэванда еˮэмня Харп хардахад хахаи. Тынаˮ таняна пэръянаˮ. Пэˮ хойˮ няд мерця ӈобˮ хомбида. Нядахартада яӈгу. Ӈопой, пэˮ ваӈгахана, хоркадёхона няда ӈадиберӈа. Ӈабцата Воркутаʼ терӈэ толыдмʼ. Таняна илнаˮ ямбанʼ мэта якоцяваˮ таня. Таӈы мэтаˮ ханонаˮ тедалахана тикахана сёˮ. Яханани харад мяцавэдмʼ. Янамбовна тэмдаваць. Воркутахана мядʼ мирˮ тэвва тоˮолха. Ӈаврадваˮ тэмдаванзь таняʼ машинˮ сехэрыʼ серˮ хэсетываˮ. Пэˮ ямбадʼ серˮ сехэры таня. Газмʼ тюхулпада ненэцяˮ тикымʼ писавэй, ялясавэй мэˮӈадоʼ. Маняˮ ӈодˮ тарабцомда ӈаниʼ манэˮӈаваˮ. Хардахана понʼ ныланаˮмахаданаˮ, илеˮмяхаданаˮ ӈаниʼ вындʼ хэсетываˮ. Мань мале ӈарка ненэцямʼ, сидя илаʼ поӈгана мале ӈахана илеˮ пэйнаˮ. Ими таремʼ ядэрӈа, ӈопой ярихина паклё ни серосˮ. Харадʼ иламʼ пилюць вэва. Тыˮ иларимʼ теневаваʼ хавна харадʼ поӈгана мэвам’ ӈaниʼ хамедамба сава. Тикахана сибя ӈэӈгу. Нерня ӈодˮ тоенаӈгу, мань харадʼ иламʼ тикаривна нивась хамедаˮ. Сяхариʼ мальцями мэць луциˮ помна сехэрэниʼ минмʼ сирё минхалесетыв. Мэтаˮ ӈамгэриниˮ, мирбями Нум Вэсако няни тавыˮ, харадˮ поӈгана паспортани еˮэйӈэ мэян. Мякданиʼ мэкадавна ядэрӈадмʼ. Харпхана саӈгана поездʼ мюʼ ӈамдываць. Обскойхана ӈацекыниˮ мяцавэйˮ, сеӈгˮмахадани няхарˮ ийми ӈэсыхындоʼ сиˮми ханаць. Тедаʼ нядандоʼ ядэрӈадмʼ. Няхарˮ ийми, няхарˮ тыраʼ хэвми тедалахана хэвханани мэˮ. Еркададоʼ Ярколˮ. Пыдоʼ мядодоʼ хахаиˮ. Хусувэмдоʼ сава вадарихина вадетадмʼ, манзаямдоʼ пирӈадoʼ. Ӈобанзерˮ илеˮ, серодоʼ мерˮ минрейдоʼ. Ханяӈэхэна вадарихина тидхалесетын. Илнаʼ ямбанʼ харˮнаˮ илеваˮ. Нисями, небями ӈаниʼ хартиʼ тыди’ пэрӈаханзь. Мань ӈодˮ илниʼ саирмʼ нюхуни миˮӈав. Туми туˮӈа. Мюсьлабидо’ теневыдо’. Ӈопой недарминаˮ мюня тэна” яʼ вэва. Таремʼ хусувэй похона едэй мюселави тохоламбиваˮ. Ехэрана яхана ӈодˮ ӈаниʼ ӈэсыˮ яӈго пэрӈаˮ. Ӈариˮ маньринаˮ пэдараʼ пондʼ ниваˮ пакалaгˮ. Воркутахана тыˮ пэртяˮ таняˮ. Ӈэсыʼ ядэлавиˮ нид сиднаˮ пидебиˮ. Тедахав таняна илена ненэцьʼ ӈобˮ яӈгу. Тедаʼ илмаˮ тарця. Яханана харадʼ терˮ пэˮ ятами тюхалпавандоʼ мальӈгана савовна илеваць. Хардаваˮ ёльце вадёнась. Манзаранаваˮ ӈокась. Харданаˮ терˮ маймбари ядэрцетыˮ. Едэй мякана илесетыˮ. Хуркари серо мерˮ тидхалембасетыдоʼ. Вы терӈэ етя нядаӈгосэй мяˮмаˮ танясь. Нядандоʼ илмаˮ ӈаниʼ сава тоˮолха ӈэсеты. Тедахав тарцяваˮ яӈгу. Манзаянаˮ сусаˮмахад ненэциенаˮ ёрад харта собкась. Иле мэˮмы хардадоʼ терсиˮ. Ядэлаваˮ мюйхарт ненэцянзиˮ. Выӈгана иленаӈэ илмаˮ ӈаниʼ вомась. Воркута маркад перена тоˮолхаваˮ ниваˮ ӈаˮ. Серонаˮ хибяхарт нида тасламбюˮ. Харˮнаˮ илмаˮ нерняʼ минре ӈаниʼ нидоʼ тамбюˮ.  – Ӈамзаʼ мирˮ ӈокма ханзерˮ нянда теба? – Харˮнаˮ илена ненэцямаˮ, ӈока тэваˮ яӈгу. Хабармандаваd ни ӈадиберˮ. Тынаˮ илнаˮ ямбанʼ вада яˮмынаˮ. Ӈамзаʼ мирˮ вадёва нянаˮ ханзеркарт ни теберˮ. Харˮнаˮ ӈамзаридваˮ хомбиваˮ. Нянанаˮ мась. Тикахад ӈока ӈодˮ ни тараˮ. Тынаˮ нямдхарт бензинʼ мирӈэ мэцетынаˮ. Таʼ морˮ маˮламбадаˮ хартоʼ турӈаˮ. Тэриваˮ сиднаˮ илебтемби. Нянани товыˮ, малˮ нядни переˮ. Ӈобанзерˮ манзара нюдоʼ таремʼ тохолаӈгудоʼ. Тюку яляʼ хан ӈока, ӈацекыˮ ненэцяриˮ нерняʼ выктаˮ. Мань тэри хасенадмʼ. Тадри мякнаˮ ӈэдалавариваˮ хаи, мэта хабтени нылабтамбидмʼ. Янаˮ тиӈгывна иленя ненэцяӈгˮ вадам’ мэˮман харвадмʼ, хусувэваˮ тад нерняʼ савовна илеяˮ! Вадами ти.  – Ӈацекэмда масабтамбада, ханда ниня ӈамдёвы не ӈамгэмʼ пэрмамда вадеˮӈадась: – Маняˮ Ледков еркармʼ мэˮӈаваˮ, ханʼ ниняʼ ӈамдёда не нюми – Снежана. Лаборовой, Арсаркаʼ харад терӈэ толываˮ. Ӈобтаремʼ ӈацекы ӈэдалёлтамбиниʼ. Неʼ ханми ӈарка, хабтениˮ мэбеˮӈаˮ. Мале сян ненэцьʼ тисетыˮ. Ханˮ ӈока ӈэбˮ недбяваˮ яӈгоркасеты. Ӈопой яляʼ серˮ юˮ ёнарˮ есяʼ пирмʼ нэкалць пирӈаваˮ. Ханяӈэхэна хубта янʼ хумбасиˮ миˮмэваˮ ӈэсетываˮ. Недбядваˮ таремʼ хомбиваˮ. Яляʼ ваераˮмахад, мякнаˮ ӈэдалаванаˮ нерня лабканʼ тюсетываˮ. Тэмдорцетываˮ. Манзараˮманаˮ таромʼ варехэта хомба пэрӈаваˮ. Мякданаˮ миˮмариваˮ сиднаˮ пэдабтасеты.  – Надежда Ледкова Воркута маркана школахана тохолковы. Харта ханамда мэˮӈа. Хананда вэйʼ няна нюдя пебямда пэмбавы. Таремʼ ма: – Мань нюртей ӈацекы ӈэдалёлтаванзь тодамзь. Минреня манзаяваˮ савовна хамедав. Тохолковаʼ мальгӈана еся ӈобтаремʼ тарасеты. Ӈани харˮнаˮ илена ненэцямаˮ. Недбядваˮ хованаˮ е”эмня нисями, небями няць тюконʼ товаць. Ӈарка нинаˮ сиднаˮ нядабиˮ. Сяхариʼ тохолкодаˮ малˮ савовна илеяˮ. Тохоламбадамдоʼ хамедамбамдоʼ. Сензваˮ малˮ ӈэхэваˮ. Таремʼ лаханакудамзь. Хусувэндоʼ индоʼ ядэрабцо яӈга. Ӈопой сехэрэри сиддоʼ маˮламби. В.Пыриркоʼ падвы. Сидяӈго пыда тадтавыда."
https://vk.com/wall-147614552_1855,"Вот, они такие маленькие тундровики.  Фото: М.Яр"
https://vk.com/wall-147614552_1841,"Практичность тундровых людей безгранична. Оленеводы Приуральского района ввели ноу-хау в традиционную отрасль, как оленеводство. Они для сбора оленей используют квадрокоптер. По словам Сергея Лаптандера -оленевода частника, очень удобно для сбора оленей в лесистых местах, где трудно проезжать снегоходу. Примитивный звук, издаваемый аппаратом, собирает всех потеряшек вместе, а также можно легко найти заблудивших животных. Сергея всё-таки настораживает, то, что олени могут привыкнуть к звуку, и он не будет так эффективен. Эту идею позаимствовали у соседа Антона Тайбери, который годом ранее приобрёл аппарат."
https://vk.com/wall-147614552_1840,"Отличная новость! Документальный фильм ""Язык предков"" был представлен на международном кинофестивале Skabmagovat в городе Инари, Финляндия. ""Язык предков"" - собрание рассказов ненцев о детстве и интернате. Прежде всего фильм адресован детям-воспитанникам, проживающим в школе-интернате. Смотрите во второй половине фильма. --------------------------------------------------------------- Язык - Ненецкий Субтитры - Английские"
https://vk.com/wall-147614552_1838,
https://vk.com/wall-147614552_1834,Конкурсан’ паднада”!
https://vk.com/wall-147614552_1832,"Приветствую команду ""Няр'яна нгэрма"" с плавным вхождение в 2020-й и исполнения всех идей, кроме того - мал' сензада"" нгада""! Тадри' Л. В. Лапцуй' ня на нгэда падвэми нгэдаранггудм'."
https://vk.com/wall-147614552_1831,Это про нас.
https://vk.com/wall-147614552_1828,Фото: Х.Х. Яунгад
https://vk.com/wall-147614552_1824,Тундровый человек всегда в дороге на любом виде транспорта.
https://vk.com/wall-147614552_1820,Нина’’ Салехардахана ядабтава’’
https://vk.com/wall-147614552_1819,"Хороших, плодотворных выходных! ""Пролитую воду не соберешь - прошедший день не вернешь"" фото: Х.Х.Яунгад"
https://vk.com/wall-147614552_1818,"Ты” пэртина” Союз  Мале танякуй похона округна” ты” пэртя” харто’ Союздо’ ӈaдимясь. Таняна вымна мюсертиˮ серо нерняʼ тидхалемби”. Теда’ ӈэваханандо’ округна” депутат Степан Ванюсевыч Вануйто мэ. Ӈани серодо’ Тимур Рафаэльевич Акчурин пэръяда. Законоˮ нямна есясиˮ ненэцие нядабиˮ. Манзаидоʼ ханзер” пэрмамдоʼ, организацияндоʼ тарабцом’ ервадоʼ харта ваде”ӈадась: – Тедаʼ хуркари” тарана акция” минрева”. Ӈобто’ факторияхаˮ, вындʼ книгы ӈэдарамбиваˮ. Таняд хибяри книгам’ хана пирта. Тарця’ сава серкана округна” тодо тэнзоˮ библиотека’ терˮ нядаӈгуˮ. Тикыʼ хавна политической партийˮ ӈани’ няданзюрӈаˮ. Ӈани минрена манзаяна” нюм’ «Собирай, разделяй и используй». Ниня тарана падро ма”ламбиваˮ. Ямʼ сяˮмаʼ няю’ ӈацекыˮ тохоламбиваˮ. Хуркари” организацийˮ сиднаˮ нядаби”. Тикыʼ хавна тэри нядаӈгодаˮ ӈокма”. Таборо ма”ламба Салехардарихина самляӈг юр” ненэць’ нядаӈгусь. Юкад вата ӈопой тоннʼ пирˮ вармʼ маˮлаваць. Тамна 12 тонн табормʼ маˮла тасламбиваˮ. Тадтикахад пэдариˮ пи ӈабтамбиваˮ. Вадабадинаˮ пуна’ маниейнаˮ, нива хаваӈгадандоʼ лэтрамбинаˮ. Тынаˮ ям’ ханзер” мэ”мам’ тасламбиваˮ. Тодо яˮамна манзаява” минреваˮ. Хэбидяˮ яляхаˮ ты” хансавэй ӈадиберцетываˮ. «Бессмертный аргиш» минре мюсесетываˮ. Саюˮ поʼ мальӈгана тыˮ пэртяˮ ёльце нядаӈговыˮ. Саӈговотиˮ ӈамгэри тэвабавыˮ, сайнормыˮ. Тикы ялэ нива юрва еˮэмня яебтываˮ. Мядонти ядабтамбива”. Мядоˮ серˮ сехэрым’ нерняʼ тасламбиваˮ. «В гости к полярному белому медведю» сермʼ ӈадимдеванзь енаваˮ. Ӈахакуд варкмʼ манэ”ман’ харвава”. Мале танякуй похот «Спасибо за чистую тундру!» акциям’ пяваць. Ӈоб” ёнар” тонн табормʼ мюселаваʼ нид ма”лава”. Пэдари” помна ядэрˮмана серˮ сэби ма”ламбсетываˮ. Хасуй пя” ядембада яляхана табцаӈгаˮ. Тына” вад мюня’ хадырˮмамʼ минреваˮ. Ненадовна законˮ ненэцяӈгˮ ваде”ӈаваˮ. Тикыʼ хавна минреня серонаˮ нювˮ: «Честный гражданин», «Честный водитель», Честный жилец», «Гражданин добрых дел». Тыˮ пэртиˮ Союз тарця тарана серо минре. Тарабата сидта сяхариʼ нядаӈгу”. В.Пыриркоʼ падвы."
https://vk.com/wall-147614552_1817,"Ну, вот свершилось, долгожданный первый номер в 2020 году . Восемь полос непривычно шуршат в наших руках. Теперь ещё больше новостей на страницах газеты, а еще мы узнаем, как живут наши соседи - ненцы. Очень хочется надеяться, что наша газета «Няръяна Нгэрм» станет своеобразной площадкой для тех, кто пишет на родном, ненецком языке, ведь уже заявились новые авторы среди молодежи - Ольга Няч, Диана Яндо, Инна Пяк. Мы ждем и ваши заметки о жизни и традициях нашего народа. Паднада”, ӈатенава”."
https://vk.com/wall-147614552_1811,"Ненэй ненэця” нюдё иланд табедамббато’ хараси ни” тэдорт”. Хусувэй ӈамгэндо’ хэбяхада таняӈгу. Ӈацекэр ’харта ихинда нисянда, небянда вадемы вади пэнтыда. Тюку падвы мале танякуй похона Нина Яптик Новой Порт няд ӈэдарэйдась.  *Хыдямд ӈэванд ниня нёр ня”амбю- ӈэвар яраӈэ ханда *Тун нён’ сабтяр’-нямюр паереӈгу *Тунд табцма нимня нён ядэр- ӈанзеӈгун! *Ед’ мюд идерпат сэвад нёя’ сырай- нют сэв’ ед ня”авра ӈэӈгу."
https://vk.com/wall-147614552_1809,Сензада ӈада”!
https://vk.com/wall-147614552_1807,
https://vk.com/wall-147614552_1806,"Ямальские ненцы последний месяц года называют: ""Нарка пэвдей иры""- отражение темного времени года в календаре природы -это свидетельство того, что в этот период ненцы жили более напряженно, чем в другие времена года. ( Е. Сусой)"
https://vk.com/wall-147614552_1804,Харта илена – Ледков. Пэ” тер.
https://vk.com/wall-147614552_1803,
https://vk.com/wall-147614552_1787,Вот как-то так!
https://vk.com/wall-147614552_1786,
https://vk.com/wall-147614552_1784,Ты’’ хадырна ‘’
https://vk.com/wall-147614552_1779,"Маня’’ ныланавахад ехэрава’’,пили’’ нгэдалёрнгава’’."
https://vk.com/wall-147614552_1777,"Есь ня”марпаӈгу” Сава юнм’ намдаваць. Ӈани’ поход 11 классахана мэна ӈацекы” ЕГЭ экзаменханандо’ юр” баллм’ ня”амбато’ сававна маябтаӈгудо’. Тарця ӈацекы” юр” ёнар” есям’ ня”марпаӈгу”.Тикы’ хавна олимпиадаха”на мэвы” нерня’ ха”амбато’ ня”марпада есьдо’ ӈани’ ӈокамдаӈгудо’. Тарця пирдыр”махана сиддо’ тидхалембавэхэ” ӈани’ есь мипаӈгу”. Тарця юнм’ тохолкова” серо минрена департамент’ ӈэвахана мэна Марина Кравец’ ваде” ӈадась. Медаль ня”амвэхэ” ӈани’ ю” ёнар” е”эйӈэ ю”самляӈг ёнарм’ мипаӈгу”. Олимпиадаха”на нюрте”э округханана”, пуна’ Россияна” тиӈгывна нерня’ ха”амвы” ӈобтикы ненадумдамбаӈгудо’. Ӈарка яхана манзаян’ сававна тохолкода илаӈгы ненэця” округна” ервхад ю” ёнарм’ мипаӈгу”. Тикы’ хавна ӈэрм’ тер” ӈацекына” ед’ ӈобтикы етя таславы стипендиядо’ таня. М. Яр падвы."
https://vk.com/wall-147614552_1776,"Ӈани' торова! Друзья, читаете газету ""Няръяна Нгэрм""? Отвлекитесь на минутку, сделайте селфи с номером и отправьте нам в сообщения сообщества. Самые оригинальные снимки могут появиться на страницах наших изданий. Не забываем подписываться на новости в ВК, Ок, Инстаграм. Сделать это не сложно, просто нажать кнопочку ""Подписаться"".👇🏻👇🏻👇🏻👇🏻 Старейшая газета Ямала [club147614552|Няръяна Нгэрм - старейшая газета Ямала]"
https://vk.com/wall-147614552_1772,"Мы практически никогда не публикуем посты с других источников. Но мы не могли оставить без внимания старания девочек и работу наших коллег [club85873405|Этнографическая экспедиция ""Настоящие люди""] ."
https://vk.com/wall-147614552_1770,"Сегодня в департаменте коренных малочисленных народов Севера, прошло заседание Экспертного совета в области фольклора. Среди народа-ненцы звание «Мастер фольклорного жанра» присвоили Агичевой Октябрине Кытымовне. С чем мы ее поздравляем."
https://vk.com/wall-147614552_1769,"Небянана” Нюдя пэвдей ирыʼ пудана яля’ небянанаˮ хэбидя ялям’ ядабтамбиваць. Таёльцяӈгана сиднаˮ ӈобˮ маниеˮнинаˮ савуˮянаˮ. Сиддоʼ ниваˮ юрыбававаˮ, нянандоʼ пои. Ханярина ӈацекыˮ небя мята’ терˮ манзаяˮӈа. Тумда пятаби, нюда вадаби, ембпида, ӈавламбида. Вэсакомда ӈате. Илаӈгананаˮ небясиˮ ниваˮ пирасˮ. Тикы хэбидя яля яхананаˮ тандаяʼ ӈадимы. Небяʼ нямна лахарё хэбˮ, хибяри ненэць’ инда ядэрабцо савумда. Теневаваˮ пыдоʼ ёльце итревʼ тэбъяˮ. Сяхариʼ нюдоʼ нядаӈгудоʼ. Небяӈэ таранаˮ маймбиˮ, нюмʼ вадабава сибя ниˮӈа. Ӈацекэхэˮ иламʼ миˮмыˮ. Пунаʼ ӈацекэмда сава ненэцяӈэ яʼ ниʼ ӈадимдембида. Нюдоʼ яханандоʼ сава серо минреӈгуˮ. Яваˮнебянанаˮ ӈударихиˮна пере. Сиднаˮ вадабаваʼ манзаяндоʼ няюʼ сиддоʼ сяˮмаваˮ хацяхарт намдбатоʼ сава. Тикыʼ хавна тамна манзараˮ. Ханзерˮ сидя сермʼ ирсуˮ минредоʼ. Тоенанариˮ таремʼ пирӈадоʼ. Нядандоʼ хусувэй ненэця’ илʼ паӈгады. Хэбидя яляхана саць сянзь тараˮ. Сёнзянʼ теберта вадиˮ, сиддоʼ ся”мава вадепана серо”ӈа. Ӈавнанда Великобританийхана 17-19 векˮ пиркана небя’ ялям’ хомбидоʼ. Америкахана 1872 поход мэ”ӈадоʼ. Тамальӈгана нива сайнорма’ иӈудм’нёдавы”. Невхы похона маӈгбадаˮ тэта ненэцяӈгˮ манзаравыˮ. Мяктатоʼ ӈахана ханˮмыˮ. Небяʼ ялярихина няхататоʼ ӈахана манзараниˮ ненэциеˮ тэтаˮ мяктоʼ ӈэдарамбавыдоʼ. Таремʼ небяʼ яля хусувэй поʼ ӈарамданвы. Ӈаниˮ ненэцяˮ ӈобтаремʼ мэць пявэдоʼ. Тикы’ серˮ сава иӈудмʼ ханярина манэ”ӈадоʼ. Россияханана” 1998 похона параӈода табеко ӈадимясь. Не’ таравам’ мал” хамедамбиваˮ. Мяд’ терˮ тамна мэёвна илеваʼ еˮэмня хэбидя’ ялям’ ядабтамбива”. Небянанаˮ ӈобˮ хомба тараваʼ еˮэмня законˮ мэйрыˮ. Округхананаˮ ервонаˮ нюсавэй” ненэцие нидоʼ юрыбюˮ. Ӈацекытоʼ едʼ хуркари” нядаӈго мэта есь няˮмарпиˮ. Хартоʼ мятамдоʼ сертавандоʼ едʼ ямʼ мипиˮ. Ӈэрмʼ терӈэ нянанаˮ хэхэˮ небяӈэ Пэˮ малˮ Хадаваˮ мэ”ӈава”. Тикы ялямʼ хомбанаˮ ӈаниʼ сава. Выӈгана сяхаӈгарт манзаясиˮ ни” ӈамдёдˮ! Выӈгана иленя ненэцяӈэ тикы ялямʼ ехэраваˮ. Ӈобтарем’ таёльцяӈгана небянаˮ тензебтемба пябˮнаˮ сава. Тикыʼ хавна мядʼ пухуцина” нёховаˮ юрыбю”. Паӈгава” нябяхаˮтана” пере. Тикым’ сяхарт нёховаˮ юрыбю”!   В.Пыриркоʼ падвы. Сидяӈг” пыда тадтавыда."
https://vk.com/wall-147614552_1768,"Тарана сехэры Саць тарана сехэры нюдя пэвдей иры' сидяюдимдей яля' пиркана манзаралъяць. Сидя ӈарка маркана иленаӈэ салаба' нимня’ ӈэдалёр""мава” етри' ӈатесетыва”. Ӈарка хардахат Лабытнангы март' еся’ сехэрэвна хусувэй тарана ӈавэ тэвола”. Таддикахад тикыдо’ Салехард' ӈэсонд' тэврамбидо’. Сидя марка' лата и’, Саля’ яв’ тяхамбихи’. По’ сидя вэкна тарем’ ӈэдалёрцетыва”. Та’ машин, ненэцие паром, лата ту ӈано, ядэлэйда. Писавэй яля’ тарем’ ӈэдалёрӈа. Мерцярихина манзара ӈэвадасетыд”. Яха’ ханимя' ёльцяӈгана посё’ ӈано"", катер"" ядэласеты"". Ирмняндо’ еся’ ханхана ӈамгэри тэвабасеты”. Тикы' хавна тиртя ӈанохона ненэця” ядэрцеты”. Тикы сехэрым’ етри' маниедо’, етя комиссия манзара. Машин”, ненэцие” сяха’ ядэрмам’ тасламби”. Тикы етя таславы департамент' ерв” маниедо’. Тедари' ӈопой сехэрэвна машин” ӈэдалёрӈа”. Ненэцие” таӈговна ӈэдалёрма е”эмня тамна сидя сехэрым’ пуна' нэӈгу"". Тедари' салабам’ няӈоламби”. Сидерпидо’, икана вабтпидо’. Вабтавы и’ тикан’ ленеӈга. Сяха’ машин” ядэрма' пир’ ӈэбта сехэрым’ нэӈгудо’. Иба нум"" минреня манзаямдо’ тидхалеӈгудо’. Тарем’ округна” тиӈгывна сыра’ ямбан’ сидя мар’ помна салаба' нимня машинха""на ӈэдалёртава”. В.Пырирко' падвы."
https://vk.com/wall-147614552_1766,"Ервава” лаханась Ӈарка пэвдей иры’ нюртей яляхана округна” Ӈэвахы ерв Дмитрий Артюхов янда тер” лаханакурць ня”ӈась. Ямална” тер” ервамдо’ тидпой"" интернетвана падна”, лахана” хонравандидо’ ӈэдарамбидонзь. Ӈанидо' студияхана ӈамдё"" лаханаць. Ӈокханда ёнаркад вата ненэця” хонарковыць. Мал” ӈэбто’ пыдо’ нерняӈы иландо’ нямна няркнана” ӈэвы"". Ненадовна лаханавы” тарцяць. Мале танякуна Тазовской районхы Газ-Саля харадм’ пакал""мам’ ваде”лаць. Таняд товы ненэця’ тидпой"" хонрадась. Ма”нисяв, ненэся"" тарем’ сертаӈгура”? Ервана” вадавна тарем’ сертава’ няю’ таняна илена” ненэцие хонра тара”. Хусувэдо’ Хальмер’ Седехэна, Новой Уренгойхана, Тюменьхана иле’ мятамдо' ня”маӈгу”. Тарем’ ӈод” пудана вадамдо’ Газ-Саля’ тер” мэтадо’. Ӈацекы"" нямна ӈока вадам’ мэ”ӈаць. Няхаромдэй ню” хомбада"" не” есь"" нямна хонаркуць. Ма”нисям"", округна” тамбада есяхана Россияна” тиӈгы марка""на мятва” тэмдабаб""на”, хурка ӈэӈгу? Ервана” вадавна” яханана” ня”марпада есьдо’ Ямалхана мэпато’ серо”ӈа. Округханана” мале сян по’ сер"" ӈока едэй школам’ миванзь пэрӈа”. Тикахана хуркари” тохолко мэта мутрыдо’ таняӈгу”. Ӈокханда 28 школа ӈадимда. Теда' Салехардахана школыдо’ тянюлереӈга"". Хусувэй по' тохолкода” ӈокворӈа”. Ӈадьбята округханана” едэй школа” саць тара”. Тикы' хавна пудана по’ 10-11 классахана тохолкурта” ӈацекы” ед' етя школам’ сертаван’ харва”. Харто' помнандо’ нидо’ нядмяць таӈга тохолкурта”. Ӈамгэ то”олха самолётхана тир”ма округна” терха""на ӈани’ саць таравы. Тикы' нямна паднавы” ӈани’ ӈокаць. Красноселькупской районхад тиртя ӈануто’ ӈамдолава' нямна хонаркуць. Тикамдо’ сулурпа ӈэвада”махадандо’ тиртя ӈанудо’ тилаӈгуд”. Ӈока вадам’ сёбар"" ненэцие” нямна хэтаць. Лекаро"" манзаи ӈани’ тензебтейдонзь. Губкинскойхад товы не’ лекарахана саць хаӈгуртидо’ ӈарка лекаро"" мяк” тэврамба тиртя ӈано таравы. Тиканандо’ хусувэй тарана ӈавэдо’ ӈэбто' таравы”. Тарця тиртя ӈаном’ мале ядыби”. Тадри' округханана” ӈадимда”. Поӈганандо’ ӈэрм’ тер” ӈани’ таняць. Ямальской район’ ерв’ Советникӈэ тарана Тимофей Лаптандерм' ервава” сава вадахана ходась. Пыда ма”нисяв, тына” ӈамзи"" мирер”махад вы’ тер” ӈамгэ' мянувна таӈга илелтыд”. Дмитрий Артюхов' вадавна, ненэциена” иландо’ саць тоена, маркана илена” тарем’ нидонзь пират”. Ӈамгэ' мянувна тарем’ ненэциена” нядабидо’. Тына” ӈамза’ мирм’ няхар” пирувна ӈокамдавэдо’. Тикы' хавна мюсерма” няю’ ня”марпада есьдо’ ӈани’ похона самляӈг ёнарӈэ ханда. Марина Ярой’ падвы"
https://vk.com/wall-147614552_1765,"Л.Лапцуй «Люблю» ... Люблю туманы над холмами, Люблю звериные следы, Люблю пронзенные лучами На голубых озерах льды, Люблю путей оленьих прель я, Упряжек медленный полет, Покуда песня птичьей трелью Над звонким зимником плывет. ... фото М.Яр"
https://vk.com/wall-147614552_1760,Ӈэрм’ яна”  ерв лаханаӈгу  Сегодня в 19:00 Дмитрий Артюхов в прямом эфире ответит на вопросы ямальцев.
https://vk.com/wall-147614552_1749,
https://vk.com/wall-147614552_1743,"На данный момент газета «Няръяна Ӈэрм» стоит на пороге больших изменений. С 1 января у нас будет 8 полос. И вас, наших читателей ожидают новости не только нашего региона, но и вести со всей Арктики, особенно жизнь наших соседей Ненецкого округа и Таймыра станет ближе на страницах газеты. Лесной диалект, также «Молодежный вестник , школьная, студенческая жизнь, спорт», «Фольклор, материалы внештатных корреспондентов», «Фоторепортажи, словарь», для этого мы планируем привлекать внештатных корреспондентов, которые проживают в нашем регионе, студентов, в том числе и учителей родных языков. Мы хотим, чтобы наша газета «Няръяна Нгэрм» и «Мынико» стали своеобразной площадкой для тех, кто пишет на родном, ненецком языке. За эти годы в газете изменилось многое, но осталось самое главное — любовь к родному краю и к своему языку, верность журналистским традициям . Вы хотите познакомиться с новой газетой ? Продолжается подписка на газету ""Няръяна Нгэрм"" на 2020 год. Цена годовой подписки: 182 рубля. Также можете получать газету в электронном варианте каждую неделю. Стоимость годовой подписки на электронный вариант 312 рублей."
https://vk.com/wall-147614552_1741,"Няхар” ю” пода Хэвы си”ив яляхана Салехардахана ӈока ненадо серо мэ”ӈаваць. Маня” ӈэрм’ терӈэ нина” ядабтаваць. «Ямал-ню”на”я!» ассоциацияна” няхар” ю”пом’ мэ”ӈаць. Делегат” округна” тиӈгы хардахат товыць. Я’ тяхамбавы” нина” няха""то’ тэри’ маямбиць. Ӈармы нява” Розалия Ильинам’ лаханако ня”манзь ненэця” нито’ пуд нулаӈгаць. Пыда мась: «Ӈавна няхана"" тарем’ маямбаванзь «Ямал-ню”на”я!» Ассоциациява” сертавэва”. Няхар” ю” по саць ӈока ни ӈа”. Илна” паӈона мэва”. Теда' минрена манзаядо’ яӈга”ма. Ӈавна маня” ӈобтикы варева"" мэ”ӈаваць, ӈопой тасламбада серона” яӈгаць. Теда' нидо’ нядабада” ӈацекына” нядна” тамна ва”лёй"" . Тикы пявы серодо’ тамна' тяха’ минребто’ тара. Сиддо’ тенева”, юндо’ со». Ӈарка мандалавахана"" округна” Ӈэвахы ерв” вади марцьхэда Ирина Соколова тэврась. Пыда сейхад ӈэда вади Ассоциацияна”, ӈармы нина” ед' хэтась. Сававна манзаравы” нина” ненадумдась. Пуна’ ӈани’ ерв” вадидо’ мэ”ӈаць. Хэбидя яляхана хэвханана” илена” ӈэрм’ тер” нина” ӈани’ товыць. Ензя’ няд, хаби” округхад, Тюмень маркад лаханаць. Сава вади мэсо”махадандо’ тасалкова"" ӈаць. Сидя явна мэ”ӈаваць. Ты” пэрма, халядава” нямна харто’ мэць. Нябина тохолкоби"", лекар” серо"", культура' нямна тасалкуць. Сямянхат ӈока лекар"" нямна хонаркурнаць. Теда' округна” тиӈгывна вымна ӈэдалёрти"", ӈэсыхына илени фельдшер"" манзаям’ ха""аврамби"". Тикадо’ закон саирт ни ха""мор”. Выӈгана сяхари' ненэця’ маянд' еремзь пиртада. Тарем’ ӈэбта хибя ситя нядаӈгу? Тарця лекар” выӈгана саць тарана"". Ханзер” ӈэсь сава? Законм’ яӈгамдаӈгу""? Тикы вада” ӈокавна соць. Тикы' хавна Тазовской районхад товы Яр Богдан ма”нисяв, лекар” тиртя ӈано сяхари' хаӈгуртам’ хосаябта терси"" тиӈга. Техэ яханда хэсь я”амна ненэцие ханлабта вэва? Теда' хибярим’ ханаванда няю’ Салехардан’ лахана тара. Тарця хара"" тасламбадаханда тиртя ӈано мале тиӈгу. Тохолкова’ нямна ӈани’ ӈока вадам’ мэ”ӈаць. Нюрте""э Салехардыхы’ колледжхана ӈэрм’ тер” вади нивамдо’ тохоламбавамдо’ хэтаць. Валентина Няруй ма”нисяв, таняна сяни по” ненэй вадам’ минренава” яӈгу. Турта” мяцьвандо’ е”эмня ханӈа”. Ханзер” тарця тэта яхана иле”, ӈопой, сидя иле’ харадм’ тэмда нидя пирас”?! Пуровской районхад товы” нина” ӈобтикы вадидо’ сэбинець. Ма”нисям’ Тарко-Саляхы школахана ӈацекына” вэнзер’ тохоламбидо’. Ӈока нито’ поӈгана тохолко ӈарка яхана нидо’ пирас”. Теневанадо’ тянё. Тадтикад ӈамгэ' санаторной школаӈэ ваде”ӈадо’? Тарця ненадо’ серо делегат” съездхана ваде”ӈаць. Маси"" сяхари' ервона” тикы серо таслаӈгудо’. Няби секцияхана мэвы” нина” ӈобтикы тэтнавыць. Ерводо’ мунзялмыць. Хэтувандадо’ яӈговы. Делегат” яха""нато’ серо сававна теневыдо’, ӈадьбято’ сяхари’ тарця мандалавахана тодо’ департаментхад товы ерв” хэтувандадо’ яӈгосеты. Сямянхат ӈокавна Тазовской район’ тер” сэбиневыць. Пыдо’ тенева”, делегат” пуня’ ӈэб” выӈгана, таӈоцяӈгана илена” нидо’ хибяхарт нидо’ нядаӈгу”. Ӈадьбято’ ервхад тид"" ха”морта вади намдаван’ харва”. Пуна’ «Ямал-ню”на”я!» Ассоциация ӈудандана Эдуард Яунгад’ сяни’ по правлениянда ня' ханзер”, ӈамгэ' сава серо минревамда ваде”ӈась. Ханзели” ненэця’ вадепато’ ӈод” нина"" сертавы манзаядо’ ӈади. Ненэйвана илагӈы ненэцие"" нямна сертавыдо’ сэван’ маниева”. Тарем’ сёбар"" ӈацекы” «Варк» клуб хэвхананда ӈока хибям’ ма”ла. Тарця яӈговы ӈэб"" тикы илебей ненэциена” вэва иӈудм’ ханяӈыдо' нёдаӈгуць. Ӈармы нидо’ ӈани’ нидонзь юрыбю”. Пыдо’ «Мелне» клубм’ сертавыць.Таняна Салехардахана илена” ма”люрӈа”. Пыдо’ нянандо’ илаӈгы ненэцие"" поӈгана мэвадо’ саць тара. Ӈацекы” ед' «Герой нашего времени» паднани конкурсм’ минре. Тикыто’ хавна хусувэй яля' тасламбада серодо’ тамна ӈока. Делегат” сямянхат пон’ тэраӈговам’ ӈатець. Сидя ненэцяӈгад ӈани’ Эдуард Хабэчевич Яунгадм’ тэраць. Тедари' ӈэрм’ терӈэ поӈганана” ситя пирувна серо тарем’ минрена тамна ӈади”мадавэй. Тад нерня’ нява” тамна тяха’ ӈудонданадана” тараӈгу. Маня” пуданда таӈга миндава”. Ӈэрм’ терӈэ нява” сятана"" мэтава”. Сехэрэда пили” хайная. Марина Яр’ падвы. Сидяӈго пыда сертавыда"
https://vk.com/wall-147614552_1739,"Няна” выставка Юнета няваˮ, хаби” газета «Лух Авт» ервӈэ тарана Кельчин Геннадий Павлович выставкам’ сертась. Пыда сава няхаˮта сидяӈгада манэˮлабтамбись. Пыда ӈавнанда выӈгана вадёвы. Пэдари"" помна нида тедалахана мюсерӈа”. Тикы' хавна хаби” вадавна падна, луциˮ вадавна падвы харе” вадаханда хаˮаврамбида. Манэ”мыда, намдвыда яна” терха” вадеяда. Тикы' хавна хэвхананда илени нита вади” тохоламби. Тарем’ сяхариʼ няданда ненэй вади” намдасетыва”. Харта тохоламбида, ни малцаˮ. Ӈысми"" вадам’ ӈаниʼ теневада, поӈганандо’ мэб""нанда нянандо’ лаханакурӈа. Ханяӈэхэна манзара мэта лабэкаданда ярабцанда сёри хайнасеты. Табекода мадабада ни”ӈа. Ханярина хаби"" нита илам’ ваде”ӈада. Юнета ненэцяндʼ хибяриˮ хонаркованзь тур”ӈa”. Невхы иле”ми” теневыда. Падувандадамда пюванзь ханяримна ӈэдалёрӈа. Ханеванда, ватаӈгованда ёльцяӈгана тадтаӈгобцянда пили” иканда тяхана ӈыды. Иленя ям’ сэвханата манэць пирӈада. Манэ”мы мэкад ӈавэ ненэцяӈгˮ пыда манэ”лабтамбида. Выставкахананда ханяӈы сидяӈг"" ёльце саваць. Юд мян по’ ямбан’ Ямалхана, Венгрияхана, Коми Республика' няна тадтаӈговы. Пыда тарем’ мась: – Сидяӈго сертабавам’ ёльце харвобтав! Иленя ям’, ненэцие” сидяӈгˮ савовна ереберӈа”. Тадтаӈго мэтамиʼ нянани сяхариʼ минарӈав. Сямянхат сава сидяӈгамиʼ тамна сертавдавэймиʼ.  В.Пыриркоʼ падвы. Сидяӈг” пыда тадтавыда."
https://vk.com/wall-147614552_1736,Видеосюжет Владислав Мояк
https://vk.com/wall-147614552_1733,"Ехэрана халя Ямальской районхы Сёяха’ тер” Саля’ явхана сельбя’ няна ӈоб” нядо’ мэкад, ямбалюй халям’ хадавыcь. Интернетвана ӈадимдевэда, тэнзанда ӈамгэ' ӈэвам’’ хонрамбавы. Теневана нидо’ таславэдо’, «си”ив ситя» ӈэвы. Ӈэвахананда мале сян’ сидя ӈэвы. Ядембада яхана ёльце ӈавыдота халяӈэ толы. Тамальӈгана сэври” паӈось. Тад” сававна тасла”, сэв’ нюдя поӈган’ еребермы. Яндо’ тер” ӈаркамбой нидо’ тарця халэ теневавыдо’. Ханяӈы” тамна ӈаябадӈэ ӈаворъядо’. Ӈавна си”ив ситна халядо’ Саля’ явхана ӈока ӈэвы. Сюмбак” тянюво”махад тарця халя” ӈани’ ни” ӈадибер”. Ямбдада 16-26 см ӈэсь пирӈада. Иланда си”ив’ по’ пир” ӈэӈгу. Тарця халэ тамна’ тяха’ пыри”, нёя”, ехэна”, сявта” ӈаворъядо’. Марина Яр' падвы"
https://vk.com/wall-147614552_1732,"Ӈоб” иӈудм’ нёдава” Тандая’ Санкт-Петербург маркана ӈэрм’ тер” вади” нямна ӈарка мандалавам’ мэ”мы”. Учёной” хавна вадина” лэтрава’ нямна нярканана” нина” ма”люрмы”. Ямалхадна” журналист” нина” хавна тандая’ вадёнана” илаӈгы ненэця” ядэрмыць. Ӈобто’ Си”ив Харв маркад Арина Вануйто ӈэвысь. Пыда ханзер”, ӈамгэм’ таняна пэрмамдо’ ваде”ӈась: -Тасалковава” ӈопой ялян’ таславысь. Хуркари” учёной” таняна мэць. Поӈганандо’ мань 11 классахана тохолкодадамзь. Маня” Ямална” тер” хавна ӈани” ӈэрм’ яхад товы” ӈани’ таняць. Конференцияхана едэйвана вадина” минревана”, лэтравана” нямна лаханаць. Мань Инстаграммхана минрена проектами «Говоринародном» ваде”ӈадамзь. Лаханавани’ пуд си”ми хонрабада ёльце ӈокась. Нюрте”э ёльце тосакабтысь. Хусувэй хонарковэн’ вадам’ ходамзь. Нянандо’ тарця мэкад сер” ӈэвы. Тикы’ хавна лаханавы” учёнойхат хуркари тарана серо намтадамзь. Ӈобто’ ма”нисяв, сянри тохолко’ учебник” сертабаб""то’ ӈод” вадам’ тохоламбаван’ ниня харвани нидо’ нядаӈгу”. Тарця индё’ сер” вадам’ тохоламбаван’ харвани” нядаба серо”ӈа”. Тикы’ хавна лахарём’ лэтра тара. Ӈока вада” тэнз” я’сяр” нид’ помнандо’ ханзер” паднавамдо’ тасламбадахандо’ ёховы”. Ханяӈы конференция” тэри учёнойри” помнандо’ мэйдо’. Тарана вада” таняб” ненэцяӈг” ни” тэвор”. Тад’ нерня вада’ теневабцом’ ӈамгэв’ тарана, ва”лёй серӈэ минре тара. Тарця ненадо конференцияхана мэ”мами ёльце савась. Хуркари” юнета” учёной манэ”ӈадм’. Тарана серо намтадм’. Тикар” тамна’ тяха’ си”ми ныхымламби. Тамна вареми мэтадм’. М. Яр' падвы."
https://vk.com/wall-147614552_1729,"Пэдари” поӈгана Аксаркахана илена ненэць’ пэдараʼ помна ядэрмы. Таняна вэва сермʼ манэ”мы, хардахад машинахаˮна тэвабада варо пэдариˮ пондʼ вабтабавыдоʼ. Тикымʼ ваде”манзь, манэ”лабтаванзь общественной организаций’ терхаˮ лаханавы. Aобанзер’ хэвы”, сыртахандо’ няхар” панта хамболо тертаˮ машин вабтавыˮ. Хаевы вародо’ пэдариˮ помна латаӈгаˮ. Таняна ӈарка ӈабтеня то ӈадимы. Яʼ нид вэрнана ид хахаяда Нероʼ явʼ ит’ тэвраӈгуда. Тадтикахад ямʼ, халям’ сяндаˮ нинаˮ ханяна хаяˮ? Ӈадя халэ хадабадиˮ ӈамгэ нидоʼ табламбюʼ! Ӈаврадомдоʼ ватабада пумнариʼ сыӈгарёдоʼ минхалаӈга. Тамна 2016 похона Приуральской районхана ерводо’ хамболо ма”ламбадиˮ ед’ 47 миллион есямʼ ӈадимдевыˮ. Етя таславы организациядо’ вэвавна серода пэрмыда. Законʼ сер” нивыда минреˮ, мирциˮ манзаравы. Вэвавна сертавы очистной сооружений манзаравада нивы ӈадюˮ. Тид’ ниня манзарани судан’ ми”мыдоʼ. Есьдо’ пуня’ ханавыдоʼ. Тамальӈгы похот тикы сермʼ судхана тасламбидоʼ. Тарем’ яебтёдахандоʼ варо пэдари” понд’ вабтапидоʼ. Ям’ ся”маʼ нямна законˮ ирт’ мадаӈгаˮ. Вароˮ манзаятаӈэ тарана организаций еремя сер” ӈа. Тедариs тарсиˮ таӈга. Ӈопой сехэры ядхана, Аксаркан’ тэвва нерняʼ ӈабтари ӈадиберӈа. Манзаямдоʼ несэйвана тидхале ӈани яˮмадоʼ. Ӈамгэри серкана ма”лан’ тебер”ӈаˮ. Округна” природно-ресурсной регулирований, лесных отношений няби развития нефтегазовой комплекс Департаментʼ терˮ ӈани’ мунзиˮ. Я’ индадмs нэкалпавандоʼ хавна, сяны пиркана манзаямдоʼ ям’, пэдарам’ ся”ма няю’ ярабидо?  В.Пырирко падвы. Сидяӈг пыда тадтавэда."
https://vk.com/wall-147614552_1727,В Москве начал свою работу Медиафорум этнических и региональных СМИ
https://vk.com/wall-147614552_1725,"Продолжается подписка на газету ""Няръяна Нгэрм"" на 2020 год. Цена годовой подписки: 182 рубля. Также с 1 января 2020 года газета будет выходить на 8 полосах."
https://vk.com/wall-147614552_1723,"Рубрика #МаньНенэця'ВадавнаЛаханадм'/Я говорю по-ненецки/ I speak Nenets/ Друзья, зацените! Парень впервые говорит по-ненецки"
https://vk.com/wall-147614552_1718,Сегодня в городе Салехард состоялись юбилейные мероприятия  молодёжного отделения Ассоциации «Ямал-потомкам!»
https://vk.com/wall-147614552_1710,"Очередная порция видео от Альберта Окотэтто. Смотрите интервью заслуженных работников культуры Ямало-Ненецкого автономного округа Татьяны Лар и Елены Уфимцевой для канала ""Ненэй вада"". Приятного просмотра!"
https://vk.com/wall-147614552_1704,"Сегодня на самом отдаленном оленеводческом предприятии Тазовского района в совхозе ""Антипаютинский"" началась забойная кампания.По словам директора Зульфара Кучукова, в планах забить 90 тонн мяса, это почти 2650 с лишним оленей. Все животные , которых привозят к убойному комплексу провакцинированы и пробиркованы. В восьми бригадах предприятия выпасается около 9-ти тысяч оленей, упитанность по сравнению с предыдущими годами хорошая . Забойная кампания продлится пятого декабря."
https://vk.com/wall-147614552_1700,72846233_2713370842059775_4731367645327198689_n.jpg?_nc_ht=instagram.fhel5-1.fna.fbcdn.net&_nc_cat=107
https://vk.com/wall-147614552_1696,Мято’ паравы  Тазовской районхы Юрибей факторияхана иле’ харад паравысь. Тикадо’ сидя мяд’ теран’ таславы ӈэвы. Ю” ненэцяˮ илевы”. Маяндʼ еремы яӈгу. Ханзер” тарем’ еремямдо’ тамна сававна тасламбаӈгудо’. Таняʼ серо” теневана хибяриˮ ӈэдалавыдаць. Я.Марининаʼ падвы.
https://vk.com/wall-147614552_1694,"Хареˮ вадаваˮ мэкваˮ Нина Николаевна Ядне паднана няваˮ. Надым маркана иле. Поӈганана” юнда пили” со. Тандаяʼ Салехардан’ тэворманда мальӈгана вы’ ила’, газетана”, ненэй вадана” нямна хонрабивась. Пыда лахарёмда таремʼ пядась. – Хардарихина нидмʼ иле. Хусувэй поʼ выӈгы мякани’ ядэр”ӈадмʼ. Тазовской районхы Паюте хардахана хаця мядонзетыдм’. Хар”н ненэциениˮ поӈгана вареми’ мэцетыдм’. Харад” вар’ няна ненэй мякана” илеваˮ. Едава” пирембабнана” лаханаку” тензебтембасетываˮ, сюдбабцˮ мэцетываˮ. Ӈацекынаˮ нюкота сёхона” хонарабтасетынаˮ. Вадаваˮ таняд паӈгады. Мякна ненэй вадарим’ мэць тара. Тикахана вадёданаˮ ӈацекынаˮ мэёвна вадамдоʼ мэтадоʼ. Ӈарка ненэць’ ӈацекыта хэвхана мэбта серо”ӈа. Ханзер” вадёнавамдоʼ маниеб’ сава. Хуркари серкана, яля сер’ тидхалембаӈгур, манэ”лабтамбаӈгур. Хурка ненэць’ ӈэвамдоʼ таʼёльцяӈгана тасламбиваˮ. Ханяӈэхэна ты” пэртини” мяк” тэворцетыдм’. Сыв’ ӈани’ машинахана ядэрцетыдм’. Илни’ ямбан’ луци илам’ нёдабани’ ӈод” ея мяципой”, тэсипой нив’ пирас’. Хуркари параӈоди явна ӈэдалёрпани’ ӈод” сяхари вынд харбеласетыдм’. Ты” туро”, вэн’ мад”, мядʼ яке – тикыˮ мал” сейхани’ лимбикавна хаˮморӈа”. Ихинани’ ӈодь выӈгана вадёвы ненэцяӈгав’ вадани’ савутыда. Тикава вэяна” паӈгхана ӈа. – Ненэй вадавна толаӈгосетын’? Ханяӈы ненэцяӈгана ненэй вадавна падвы толаба тоена. Ненэй ненэцяӈэ хар”наˮ вадавнана” лаханакурманаˮ ёльцяӈгана саӈгом’ ниваˮ хомбю”. Вадава ӈули” сибя тоˮолха. Нина” савовна хамедамбинаˮ. Таддикахад падыбабна тапхалаӈгава”. Ханяӈы илаӈгы ненэцяˮ падна, толаӈго ехэраˮ. Газетамда сава юнхана пандамбираˮ. Мирбяда тамна савумда серо”ӈа. Газетана” таробцо’, танявам’ мал” маниеваˮ. Ненэй вадаваˮ нерняʼ минревана, лэтравана еˮэмня тара. Хусувэй лахананар’, падна хареˮ вадавнанда нида пирас. Паднава сер’ нензел’ ӈамгэ ни”ӈа”. Харта ӈод” выӈгад ӈадимэӈэ вадина” хараˮ яӈга. Хардахана вадёвэр” сидна” тотрев лахана нида пират’. Ханярина вадёвэва ӈэбна ӈод” мал” ӈэбна вадава” мэпна тара.  В.Пырирко падвы."
https://vk.com/wall-147614552_1693,"Вадана” нямна  Школахана ӈэрм’ тер” ӈацекы” хареˮ вадамдо’ тохоламбада”, «Просвещение» издательством’ нядмяць едэй тохолко учебник” сертаби”. Тикыдо’ 8-9 поʼ школахана тохолкурти” едʼ таславы”. Лимбяʼ ирыхына 5-7 классахана мэна” ӈани’ едэй учебниквана тохолкулаӈгуд”. Тарця книгы Ямальской, Красноселькупской районхана, Муравленковской школа-интернатхана, Салехардахана мэтыдо’. Ӈацекы” тохоламбадаˮ сававна теневаˮ, ӈамгэ” тохолкодахаˮна мэкад ӈэӈгу, тараӈгу. Тикы иӈудм’ нёда хартоʼ сертабада заданийдо’, текстдо’пэр”ӈа”. Тарця книга тодо’ яхана иленахаˮна, тодо’ вади харе” мэтахаˮна сава ӈэбта тара. Яханана” ӈэрм’ тер” вадамдо’ лэтравандо’ е”эмня варемдо’ мэ”ӈа”. Тарем’ Красноселькупской районхана лабкаханандо’ ӈавэрито’ мире луциˮ, тасуˮ хабиˮ вадавна падыбидо’. Школандо’ музейхаˮна ӈобтикы экспонатандо’ нюбе няхар” вадавна сертабидо’. Надымской районхы Ныдаʼ школахана танциедо’ ӈокадм’ ненэй вадавна пады”. М.Яптойʼ падвы."
https://vk.com/wall-147614552_1691,"Мяцьваваˮ мэˮсытанаˮ хая  Округнаˮ серˮ невхы тибей мяˮмаˮ ӈулиˮ ӈока. Хусувэй хардахахана тарця таняˮ. Харад мимбабато’ ӈод” , тикым’ тидхале яˮмадо’. Ненэциенаˮ мяциˮ. Ненэй ненэцяʼ законахат сяхариʼ ӈахаˮна мэˮ, мюсенинаˮ падароˮ серкат ӈокадо’ ехэраˮ. Таремʼ поˮ ваераӈгаˮ, мядоʼ ховандинаˮ тамна ӈатенаˮ. Тюку илаӈгана хибяри недвомандаримʼ нерняʼ тасламби. Тюку похона мирдатаӈгодаʼ ӈэваs инямʼ няˮамбидоʼ. Таремʼ ненэциеˮ сероʼ пуда ереберӈаˮ. Ӈацекэсавэй ненэцяˮ, маӈгабадаˮ мяциˮ. Ӈэрмʼ терӈэ иле хардасьваваˮ мэсытанаˮ хая. Хорˮ ирыхана Салехардахана сидя яӈорэй ӈэда харад тибей ӈэтаˮ нид пийʼ еркана, нёʼ сиʼ няюʼ нензлавыˮ. Харта инда серˮ няби няˮ яравыˮ. Танцяˮ яʼ ӈылна хэвыˮ. Тикаривна ханямна пинʼ хэбямʼ таслава тоˮолха нивы ӈаˮ. Хонёдаˮ ненэцяˮ ваˮавтоʼ нид мантырмыˮ. Латдоʼ пендвыдˮ. Пийʼˮ ёльцяӈгана лэрёвы ненэциеˮ ӈаниʼ мякˮ ханавыдо’. Ямдана ервонˮ нядаӈгуць. Тикы серˮ пуд мядо мипдинаˮ ибедорць пэйдаць. Хаввы мяˮ падаркана саваӈэ падвы. Етя иле хардо’ манэсэрта комиссий таремʼ таславэда. Тикахана мэнаˮ пидтимидоʼ ӈабтамбидоʼ. Мяциˮ хаевы ненэциеˮ хусувэндоʼ сермʼ яӈга сибдамбидоʼ. Ханяӈыˮ есямʼ хоӈгуˮ. Тикы юнмʼ Салехардʼ ервʼ нюртей марцьхы Олег Куруч вадеˮӈадась. Манисяв, тад нерня етя манзарана комиссий’ терˮ ханярина невхы мядо’ ӈаниʼ манэˮсартыдо’. Илеваъ пирˮ ӈэвамдоʼ таслаӈгуˮ. Салехардарихина 725 тибей мяˮ. В. Пыриркоʼ падвы."
https://vk.com/wall-147614552_1686,Нява’’ газетава ‘’ толаби
https://vk.com/wall-147614552_1685,Ӈани торова! В этот морозный четверг желаем всем тепла и продуктивного дня!
https://vk.com/wall-147614552_1682,"Сегодня в г.Салехард начала свою работу научно-практическая конференция «Актуальные вопросы изучения,сохранения и развития родных языков,традиционных культур,литературы»"
https://vk.com/wall-147614552_1680,"Это тот случай когда цифры радуют, по крайней мере, наших оленеводов. Ямале по поручению главы региона с 1 января 2020 года повышается закупочная цена на мясо оленя . Стоимость 1 кг мяса 1 категории увеличивается с 170 рублей до 450. Цена 2 категории увеличивается со 120 до 150 рублей.  Ӈани’ похона лимбя ирыхана округна” Ӈэвахы ерв ватовна мирдамбада тына” ӈамза мирм’ ӈокадамбидо’. Тикы харе тыдо’ пэрти” нядмаӈэ сертавэдо’. Тюку по яханава ёльцяӈгана община, КФХ, ИП – субсидий нядми” ӈани’ ӈамгэ мянувна ӈарамдавыдо’. Харто илена” тюку по’ тыто’ ӈамзи тэврамбабато’ ӈахат мирмнанда ня”амарпаӈгудо’. Пыдо’ ханяӈыдо’ тыдо’ общины терхана мипидо’. Миредо’ тарця ӈэӈгу. Хэвада сава ӈамза ӈоб” кылада 170-450 есяӈэ сертаӈгудо’, хэвадо’ вэварка 120-150 есяӈэ мирерта. Лимбя , яра ирыхана тамна хабартабато’ ӈамзандо’ мирм’ мале едэйвана тэмдабаӈгудо’. Тюку по округханана” 2400 тонн ты” ӈамзам’ ӈыдаӈгу”. Ханяӈы предприятий” тикад тамна ӈокам’ таван’ харва”. Сямянхат нерде сельбя няна Приуральской районхы «Паютахана» яхана пэйдаць. Пуна Ямальской районхана, мэтава си”ивхана Тазовской район’ тер” тыдо’ хабарталван’ тэвраць."
https://vk.com/wall-147614552_1679,"Хэбидя хабця Ноябрьск маркана лекарˮ тасалкуць. ВИЧ – инфекция, ниня савумдамбада ӈылека хабцяʼ нямна лаханакуць. Тарцямʼ савумдамбада лекарˮ мядʼ ерв ӈэ манзарана Людмила Волова юнмʼ вадеˮ ӈась: Тюкуˮ похоˮна ВИЧм’ таблаваʼ няюʼ ӈока сермʼ минреваˮ. Лекара ӈэ манзаяваˮ тарця, тикар мерʼ хось тара. Ханзерˮ иленя ненэцяӈгад ниня ӈадьда хабцямʼ манэˮтаваˮ? Ӈадьбяна етри хибярихи” минреня манзаяваˮ тэврамбабана сава. Хумбанзяда юнмʼ минре ни серосˮ, таранаримʼ ваде”ӈава”. Теневана ненэцьʼ сехэрэмда харта тэраӈгуда. Хаӈгулаваʼ ёльӈгана хабцяʼ ханзерˮ ӈадибермамʼ тенева тара. Нерняʼ таблавамда вадеˮӈаваˮ. Хаӈгулавы ненэцяʼ ида вэва нёя ӈаˮ. Сяхариʼ сава сехэры таня. Таддикахад пыхыдмʼ ханзерˮ савумдамбавамʼ паднанаˮ вадеˮпатоʼ тара. Хаӈгурта не ӈацекэмда ӈамяхана ӈавламбабата ни тараˮ. Хусувэй ӈамгэмда маниебта тара. Тамальӈгана ӈацекыˮ сенз ӈэӈгуˮ. Тикыʼ хавна небяда пардон ӈаворˮпата сероˮӈа. Вэя таремʼ хабтоворӈа. Мэбелавы, хабтомдавы вэя ӈани ненэцяндʼ хабцяaэ ни палаӈгуˮ. Мэтава похонаˮ хасава ю” ирыʼ серˮ хаӈгуртаваˮ тянёмданаˮ. Небо ӈока хаӈгуртамʼ ховаць. Тедаʼ 2164 ненэць’ ВИЧм’ мэтаӈэ толыˮ. Ӈокаюмʼ пелядоʼ пардондамдоʼ няˮмарпиˮ. Лекарˮ ватонʼ инзелеваʼ ёльцяӈгана хаӈгурта иланда ямбуворӈа. Хуркари пардоннаˮ тенз малʼ таняˮ. Тикыʼ хавна едэй, тамна мэбетаˮ ӈадиберӈаˮ. Хаӈгурти ненэциеˮ хабцямʼ таблаван харваваˮ, савумда тедариʼ ниваˮ пирасˮ.  В. Пырирко падвы."
https://vk.com/wall-147614552_1678,Житейские будни тундровичек.
https://vk.com/wall-147614552_1673,"Афоризмы. Леонид Васильевич Лапцуй.  Знай, природа никогда, Не иссякнет чаша, лишь Черпай из нее с умом Ты, не потеряв стыда.  А как будешь из нее Черпать, днём одним живя Не оставишь ничего Ты наследникам своим."
https://vk.com/wall-147614552_1672,"Будьте осторожны на льду! Лёд коварен, он не прощает оплошности.  Тоса тара! Хорˮ ирыхына Нероʼ явʼ салабаӈэ хая. Паӈонда ёльць. Ирыʼ еркана Юрибей яха ханимясь. Тедариʼ малкодаˮ хасаваˮ тамна салабаʼ ниʼ ниˮ танаӈгˮ. Нюртеˮэ Нюдярка Хэ яхаʼ ханимясь. Ӈэдалёдаˮ мале маторпидонзь. Наӈэдя сиˮив ваераˮмахад таняна ненэй сыраӈэ ханда. Нероʼ явʼ мюня тандаяʼ япхама. Ӈарка яханʼ ӈадаӈганаˮ ӈаниʼ ханимяць. Выӈгана иленя ненэцяˮ таремʼ ӈодˮ ӈэдалёрманʼ харваˮ. Сельбяʼ няӈы нумʼ ӈулиˮ тосакабты. Идʼ ний нюртеˮэ тэри ханиберӈа. Салабада тикаривна ни няӈортˮ. Яʼ няд явоˮ тамна турӈа. Тюˮуд яляʼ сэв юдабида. Таддикахад нянзьда салабаʼ ниʼ сыра хаˮморӈа. Таёльцяӈгана сырахана синдёда салаба пинкабты. Тоса тара. Сяхаӈгарт нянзьда салабаʼ ниʼ танаӈга вэва. Салабаʼ ӈылʼ леввыˮ ненэциеˮ нямна юнˮ ӈадиберӈаˮ. Выӈгана няхарˮ ненэцьʼ ӈэдалёвандоʼ серˮ салабаʼ ӈылʼ леввыˮ. Ӈарка ненэцяʼ хавна сидя нюдяко ӈацекы маяндʼ еремыˮ. Тасуˮ яʼ няна, Гыда харадʼ хэвхана ӈопой хасава леввы. Мякданда есяʼ ханхана ӈэдалавыˮ. Хэˮмяхаданда понʼ сыӈгарёда яӈговы. Мята’ терˮ пюлвэдоʼ. Юрибей малʼ няна ӈаниʼ ӈопой есяʼ хан ервсавэйˮ салабаʼ ӈылʼ хэвы. Таняна няхартоʼ ӈэвы. Нямди’ индасиˮ нэкалмэди’. Тикамди’ я’ ниня хаевэди’, нядмадамдиʼ пюванзь хардан’ пявэди’. Хуняна мале сянӈэ тикы яхандо’ товы”. Тад манэ”мандо’ яӈгумэӈэ пэрмы нядиʼ илевы. Лекарˮ мякана юседа, саць ханимы. Пэˮ терˮ Няречни яхаʼ мюня ӈани’ левавыˮ. Ӈавэдана нядаӈгодаˮ товыˮ. Трэкол машинахана ненэциеˮ мякандоʼ ханавыдоʼ. «Департамент гражданской защиты и пожарной безопасности ЯНАО» манзаранаˮ вадамʼ мэӈаˮ, ненэциеˮ сянзь табекуˮ. Ид ханимя ёльцяӈгана ӈэдалёрмам’, салабаʼ ниʼ ладарˮмамʼ волтамбидоʼ. Ӈанохона ядэрць ӈэвада сероˮӈа. Ӈано салабиˮ пондʼ таркабˮ яʼ няюʼ минзь тара. Нянзьда салабаʼ нимня сит нядаванзь хибяхарт ни тутˮ. Вэва сертʼ еремяʼ мальӈгана сяхариʼ «112» телефонувна лахана сероˮӈа. Пудана сиˮивхана «Ямалспас» терd ӈобˮ ядэрӈаˮ, нядаӈгуˮ. Сидя юˮ матˮ нядаӈгованзь ханмыˮ. Самляӈг юд пирˮ ненэцямʼ маяӈгад тедвыˮ. Сельбяʼ няна хасенарка тара. В.Пыриркоʼ падвы Сидяӈгахаʼ пыда тадтавыда"
https://vk.com/wall-147614552_1670,"Пудана мале сян по” вымна мюсерта” ненэциена” бензинхад мэжта ихибцието’, генераторто’ хумбасьда ӈэвам’ вадецеты”. Ервона” сиддо’ намда”. Ӈани’ поход пыда тикыто’ е”эйӈэ есь ханла пирта”. Таранадамдо’ харто тэмда пирта”.  Последнее время КМНС ведущие кочевой образ часто жаловались на качество получаемых бензопил и генераторов. Теперь у них будет возможность выбора. С будущего года в рамках регионального материального стандарта они могут получить бензопилу и генератор, либо взять их стоимость, доплатив, смогут купить более качественный товар."
https://vk.com/wall-147614552_1669,Пяко вадавна толаӈгу”
https://vk.com/wall-147614552_1660,"Такую красоту зафиксировали на стенах спального корпуса в одном интернате нашего округа. Может, кто узнал, где это?"
https://vk.com/wall-147614552_1655,"Фото от подписчиков  ""Дети едут на осенние каникулы на оленях"" Село Кутопьюган Надымский район. Фото: [id565720489|Светлана]  Анагуричи"
https://vk.com/wall-147614552_1647,"Впереди целых три дня отдыха! Чем займётесь на этих длинных выходных? Может быть, устроите себе вылазку на природу или, наконец-то, прочитаете любимую книгу, или пойдёте в гости к друзьям, родственникам? Не важно, в любом случае, желаем вам хорошего отдыха!!!  редакция газеты ""Няръяна Нгэрм"""
https://vk.com/wall-147614552_1645,"""Большой этнографический диктант написан!"" В ""Ямало-Ненецком окружном музейно-выставочном комплексе имени И.С.Шемановского "" прошло знаменательное событие. Жители г.Салехард приняли участие во Всероссийской просветительской акции ""Большой этнографический диктант"". Конечно же, не остались в стороне и мы, сотрудники национальных газет ""Няръяна Ӈэрм"" и ""Лух Авт"", тоже решили проверить свою этнографическую грамотность. После диктанта утвердилась мысль: ""Мы - многонациональная страна. У каждого народа своя уникальная культура. И очень многое мы ещё не знаем друг о друге. Значит, нужно больше общаться и обогащаться культурой народов нашей страны, чтобы в следующий раз диктант был написан на отлично!!!"""
https://vk.com/wall-147614552_1639,"Обладатель Гран-при пятого фестиваля-конкурса «Мудрость серебряной тундры», который прошёл в городе Лабытнанги минувшим летом. Совсем скоро канал ""Ненэй вада"" выпустит интервью с [id372599711|Татьяна Худи]  Приятного просмотра!"
https://vk.com/wall-147614552_1638,"Мядм’ ня”амбада” конкурсм’ мэ”мы” Хор” иры’ 19 яля’ Салехардахана «Окружной дом ремёсел» мякана тамна ӈопой конкурс ми”мы. Мел’ не” поӈгад сямянхат савовна ӈудамда мэтам’ тэрабавы”. «Хранительница очага» конкурсамдо’ тарем’ нюмдевэдо’. Мат” мел’ не” манзаидо’ ӈадимдембавы”. Ӈокамбой пелядо’ Приуральской район’ тер”. Гонокнязевскхад, Харсаимхад, Аксаркахад товы”. Ӈопойридо’ Казым-Мыс’ няд ӈэвы. Нердена ян’ ха”амвы мале ӈармы не, Салиндер Людмила Николаевна. Пыда Салехард’ хэвхы Горнокнязевскхана иле. Илеванда ямбан’ ӈока со”омбой ембдярм’ сэдвы. Теда’ ӈод” манзаида выставкан’ тэвравыда. Сырманзь товы ненэця” хуркари” паской имбыт, пиби, ной’ паны манэ”мыць. Людмила Николаевна’ вадавна, тюку конкурсан’ сидта нида хэсь табедавэдо’. Нись паромбю” сэдъида ма”лавыда. Пирдыр”махана сэдуванда ӈоксянда масерӈэ поӈгам’ сибдавы. Тикы илека серм’ жюрихина мэна” ӈули” саву”мэдо’. Людмила Николаевна ма”нисяв”, тарця конкурсхана ӈацекы ненэця” мэб”то’ сава. Тарем’ ӈэб”та маня” пудна” илеванда нюна” харто’ невхы сэдыр”то’ нидо’ юраӈгу”. Г.Кинчина’ падвы"
https://vk.com/wall-147614552_1637,"Манзаядамдо’ хо”  Ямальской районхы Тимофей Лаптандер, районандо’ ӈэва Советникӈэ тарана, хахаяда яля’ янда’ тер” ядабтась. Лахарёдо’ манзая’ нямна ӈась. «Экоконсалтинг» компания манзаранадандо’ юд илебей ненэцям’ ханаван’ харва”. Тикы’ нямна Тимофей Нэкович нюртей ервото’ ня лаханакурмысь. Тикы компания Сёяха’ выӈгана ӈарка пэвдей ирыхына геофизической манзаида пяӈгу.Тедари’ манзараван’ харвана” ненэця” тарана падродо’ ӈанэдамбаӈгу”. Тикы’ хавна ӈобтикы Сёяха’ няд ӈани’ юнм’ намдаваць. Таняна вы’ терха” телефон мипи”. «Обский СПГ» компания тиртя ӈанохона няхар” ю” спутниковой телефонм’ тэвравыць. Тимофей Нэкович вадавна тикыдо’ мале хой’ терха” мипидо’. Тиртя ӈанохонандо’ Сёяхахад ты” пэрти Сохон -то’ няю’ пырдари’ ӈэсыхындо’ тэвравыдонзь. М.Яр’ падвы"
https://vk.com/wall-147614552_1633,"Юнета нява” табекусь «Няръяна Ӈэрм» газетана” редакциян’ юнета нява” Анастасия Тимофеевна Лапцуй тюӈгась. Ӈавнанда ӈобтарем’ паднана ненэцяӈэ манзаравы. Тедахав Финляндий яхад, Хельсинка маркад турӈа. Иле хардада Финский залив’ яв’ вархана ӈа. Финляндийхана ты” пэртя” ненэця” ӈани’ таня”. Яндо’ вакм’ Лапландияӈэ ваде”ӈадо’. Тыдо’ паль” пэдара’ поӈгана пэръядо’. Ӈопой масито’ нид мэ”эйдо’. Таняӈы я маня” ӈэрм’ яхадана иба. Хуркари яхат таня ӈахат турист” ядэрӈа”. Тикы яхана илена ненэця” Европейской Союзхана мэ”. Тарем’ демократиям’ иландо’ саирӈэ мэ”ӈадо’. Европа’ тер” ня ӈобанзер” мэта” законадо’ ненэцяли” няю’ яры”. Илаӈганандо’ тохолковадо’ ныхыӈа. Теневабцоходандо’ ненэця” мэбе”ӈа”. Законарихи” инзеле”. Ненэця” маӈгамбавахад ехэра”. Мядондава” юд мян газетава” толаванзь нянанда ханэйда. Хуняна минаць редакцияхана то. Муно намда” хаби” газета’ тер” ӈани’ няна” тю”. Ненэй вадава” ханзер” мэмава”, паднавава” хар”на” намдван харва пэрӈава”. Маси” ӈарка ненэцяӈгад тамна сава юнм’, табеком’ намдаӈгува”. Таддикахад намдвы серм’ илаӈганана” мирвӈэ мэтава”. Пыда вадада тарця: - По’ пеля нидм’ манзара”. Ӈарка ненэцие” ныланава” ёльць’ ялэ тэвадм’. Ныланава яляха” тэввани сер” ӈули” маив”. Харн’ яни” тер” ненэцие” хамза выӈгани’ тэвыдм’. Пенсиям’ мэта ненэць’ хуркари” я”амна ӈэдалёрта. Инда сер” толаӈгода, мэкад кино маниеӈгу. Ханяӈэхэна нюху”та тэвор”та. Нюда манзая”та, ӈобанзер” серодо’ тидха- лембаӈгудо’. Харвабта мараӈгы ма”ламбаӈгу”, ватаӈгованзь ӈобкана ядэрта”. Ӈарка ненэць’ харта ӈэванда саӈгомлим’ минена ненэць’. Ӈопой ян’ лябтраӈга ни серос”. Ё” поё”мана санарць пирӈав. Яхадани Санкт Петербурган’ тэвыв”. Нидм’ паромбю”, сидя сян яля таняна ныланадм’. Ӈавна теневавы ненэцие манэ”пидм’. Пуня’ мимани сер” Москва мар” нямна хандадм’. Ханямна ядэрмава” мале нерня’ таславаць. Музейхана тадтаӈгодава”, манебэхэд сертавы невхы” мядо’ тохоламбаӈгува”. Хар”на” илма” нёдаӈгува”. Ӈарка ненэць’ тарем’ илебта тара. Инда ядэробцо тахаӈгабта ни тара”. Манзарава’ ёльцяӈгана манзаяхад ненэць’ ӈоб” пере. Ервар сит ӈэдараб”, тикарихина хаця” хоӈгараӈгун. Вадамда мада нир серос”. Манзая ненэцям’ ӈопой яхана ня”амбида. Вомдараб”нанд нянд’ манда”, нё’ сим’ пиняӈы хэвхаданда талад. Пуданд ӈатенана” тюя”. Илни ямбан’ кино сертабидамзь. Финляндиян’ ӈэрм’ яхадани хэ”мяхадани няхар” юд по кинорим’ сянаку”ӈадм’. Манзаями тарця. «Герон Фильм» кинокомпанияхана манзарадамзь. Тикы’ хавна ненэй вада’ нямна табекодаӈэ тарадамзь. Хельсинской университетхад ӈоб” ненэць’ ненэй вада’, ила’ нямна падарм’ падыбись. Тикы падарта няхар” по манзаяӈадась. Тикы финн нядна” савовна ненэй вадам’ теневада. Ненэй ненэцие” поӈгана лаханакосеты. Инда ядэ- робцом’ техэ саирканда тэвраӈгуда. Ханяӈэхэна выӈгана, Тамбей’ няна илена вэсакоӈэ пэрцетыв. Нядни хонаркосеты. Мань хар”н вадами мэӈадм’, яханани иледм’. Вадаха”ната мань нядни савовна выӈгы илам’ теневана то”олха. - Ханзер” харт яхаданд хоӈгарасан, ӈани ян’ ханзер” тэвын? - Ӈани я’ тер” ӈэвтана” си”ми таня’ ханаць! Тамальӈгана Маркку Лехмускаллио «Танядм’» кином’ сертабавы. Си”ив час кинода миӈа. Таддикахад си”ив по тадтамбавэда. Тикыда Ӈэрм’ тер” ненэцяли” нямна ӈа. Тарця манзаям’ сертабада я’ сяр” ниня сидяри ненэць’. Няби Гренландий’ тер. Ӈэрм’ тер” ненэцие” поӈгана тавыс” иламдо’ саць манэ”лабтамбидо’. Кином’ сертабавандо’ мальӈгана вадам’ пэрта нянандо’ таравы. Совет” ила” «Окружной комитет партии» ненэй вадавна тидхалеӈгодаӈэ си”ми тасла”. Манзаранахани’ мале нябимдей киноми’ сертаба пяни’. Ненэй ненэцие” нямна кином’ сертаван’ харвась. Мань, паднанаӈэ манзаравэӈэ, сценарийм’ пада нядавась. Тамальӈгана ими ядэрць пэй”, я’ ила” миндкана тамна сава хасавам’ ханяд хоӈгудм’?! Мань ӈод” сядотако, ябтако пирибтядамзь. Хар”н хамедав, ӈэвада манзара, илаӈгана серо теневыда. Ӈэрм’ тер” ненэцие” тэнзхад ӈа. Маня” яхана” тэвванда нерня саам” поӈгана няхар” по ты” пэртяӈэ таравы. Кинокомпаниям’ «Герон Фильм» ня”амбива . Харта сертавы манзаяда. Тарем’ ехэрана я’ няна хаядм’. - Толабадар, «Няръяна Ӈэрм’ газетава” хурка, ханзер” падыбива”? - Паднанаӈэ манзарана” ӈацекы” ненэця” ӈэвы”. Тикы сер” ӈули” сава, ныхыдо’ ӈока. Паднанахана ненэця’ сёнзя’ мюйм’ тенева серо”ӈа. Тарем’ лахана нямы нямд няюнд’ сюртеӈгур. Паднана ненэцяӈгана хуркари конкурсхана мэсь сава. Падна пирмамд, нивамд тарем’ таслаӈгур. Тикы’ хавна газетанда” вак терси. Сидяӈгада” тидсавэӈэ хэвы”. Тикада сава. Мань ӈэвы ӈэбни по’ пеля недбяси” сидда ня”амбаӈгудамзь. Паднаванда ёльцяӈгана невхы вади” хара ӈоб” нида” мэс”. Экологической, банк” серо ӈоб” нида” падыбю”. Международной сер” ӈани’ яӈгу”. Тикы серкад ӈопой иӈудм’ хамедадм’, маня” грамотам’ ехэрава”. Ханяӈэхэна халям’ пэртя”, ханена” закон’ тяха ереберӈа”. Ня”андо’ се- хэрым’ манэ”лабтамба тара. Законахат тархалё серо”ӈа. Ханяӈы” яхана халям’ пэртя”, ханена” ервхато’ письмо падыби”. Наре’, Сюнай Саля’, Яр Саля’ хэвхана нядэна”, Тасу” я’ тер”, Панаевск’ тер” мал’ закон” тяха’ ереберӈа”. Тикы сер” е”эмня манзарана” закон” хар”на” ваде”пана тара”. Тикы’ хавна хибяри сыхылада ненэцям’ лаханако няць тара. Иланда тарем’ хая. Иртари” лахана вэва. Хэрабтамба, пудандо’ сюртемба серо”ӈа”. Хуркари серкана выдаӈга ни тара”. Мань няхар” нюми, концертан’ хэб”на” хибяри ехэрана ненэцяӈгана торовата табедамбасетын. Ини” ядэробцо тарця, тюку яля’ тороватава”, хуняна пыдо’ тороватаӈгу”. Тамна’ тяхакуна нина” теневына”. Хусувэй манзарани” тэнз” поӈгана теневана няр танябта сава. Ехэрана ӈамгэм’ пуна’ таняд хонрамбаӈгур. Теда’ ӈахакуд ӈацекы” нерняӈы илам’ хамедамба серо”ӈа. Хурка манзаям’ пявамдо’ тасла сава. Яна” мюд нэкал”пада мирета индма” сяхари’ сусаӈгу. Тарана манзаям’ тохо- лабто’ иландо’ хайнаӈгу. Тарана” ненэцяӈэ ханда”. Пыдо’ серм’ пэрта”. В.Пырирко’ падвы Сидяӈг пыда тадтавэда."
https://vk.com/wall-147614552_1632,Газетава ‘’ толабада нява ‘’
https://vk.com/wall-147614552_1600,"29 октября 2019 года, на 65-году жизни после продолжительной болезни скончалась наша коллега Яунгад Валентина Тандеевна. Вся ее жизнь - бесконечная преданность выбранному делу, служение ненецкому языку. Каждая буква, запятая в нашей ненецкой газете прошли через ее душу, ни один номер не прошел без ее кропотливой работы. Она всегда была отзывчивой, чуткой, неравнодушной к чужим проблемам. Всегда протягивала руку помощи нуждающимся в ней, поддерживала не только словом, но и делом. Повседневное общение с Валентиной Тандеевной приносило не только позитив, радость и заряд энергии, но и поддерживало каждого из нас. Мы обогащались ценным опытом, которого у Валентины Тандеевны было огромное количество и которым она щедро делилась со всеми. Коллектив ГУ « Северного издательства» и редакция газеты « Няръяна Нгэрм» выражает глубокие соболезнования родным и близким Валентины Тандеевны.  Нява” хэвханана” мэ Хэвы си”ив яляхана вэва муно намдаваць. Ево”мава”. Иланда’ ямбан’ газетаханана” манзаравы нява” Валентина Тандеевна Яунгад яӈгумысь. Пыда «Няръяна Ӈэрм», «Мынико» газетаюхана” харе” нюдрев’ минреӈахаюдась. Хусувэй буква”, тасер” мал’ техэ яханда тэво”ласетыда. Ӈамгэри тоенана вада’ падырм’ теневась. Падна толянда ниня’ пили” паднабцяда, газетада ӈэсетыхы’. Валентина Тандеевна’ манэ”мадавэй” ӈобкарт «Няръяна Ӈэрм», «Мынико» ни” ӈa”димзету”. Нянда сыраць маня” падна” тоходасетыва”, иланд’ сидна” табедамбасеты. Хусувэй ненэцяӈгана саварим’ маниесеты. Ӈобкарт вэва няда яӈгусь. Сёнзянда мюй ёльце сибё ненэцянзь. Ӈамгэри сэхэ яляхана мэёвна ӈэта ниня нусеты. Сидна” ӈани’ тарем’ тидхалембасеты. Ӈобкана манзаравана” няданда вэва вадам’ намдавава” яӈгу. Валентина Тандеевна, поӈганана” яӈгобат ӈод”, табекуд пили” нёдаӈгуна”, сейна” ядхана ӈэӈгу”."
https://vk.com/wall-147614552_1599,"#ЛитературнаяМинутка Ӈэрёй’ няна  Тецьда ялэна” тадхава то”, Хаерако’ лэё” яводо’ ни” со”. Ялякона” сэвм’ няна” вэдер”манзь Саӈговота тир” нидо’  ӈэдарамбю”. Я’ хоба’ нийм’ хань нямар”ӈада. Неро” малхана ябта’ тэскэця” Хайладрев’ тикан’ ханимда”. Яна” сядокако яртакораха, Нуво” поё”мана мюсевы нюда Ядембада яха”, сянзь ӈэдабтамби. Пудандо’ сырта” пя” нерокоця” лабтортараха”! Н. Анагуричи’ падвы"
https://vk.com/wall-147614552_1598,"Нито’ манзаям’ тохоламби” Хэвы си”ив яляхана aэрм’ тер” мале сян община” ненэця” семинаран’ Карелиян’ aэдалёрмыць. Таняна ханзер” яхад вадёдана ӈоди ма”ламбава’ серо тохоламбавы”. Тикы нямна ӈэрм’ тер” община’ объединений’ ӈэвахана мэна Алексей Тарагупта лаханась. Пыдо’ танянандо’ ма”ламбада ӈоди” нямна манзарана предприятийха” ядэрмыць. Ямална” тер” Карелиявана” ядэ”лавыдонзь. Пыдо’ яханандо’ теда’ харе” ӈодям’ ма”ламбавандо’ паӈо. Малковамдо’ харта лаха’ еся’ мирӈэ мэ”ӈадо’. Тарем’ манзаравандо’ е”эмня хусувэй тарана мутрыдо’ тас”. Мядондаха”то’ ханзер” ма”ламбавамдо’, тэрабавамдо’, тырабтамбавамдо’, ӈэся’ мю’ пэр”мамдо’ манэ”лабтамбавыць. Теда’ объединени- ядо’ мал”кова буклетм’ сертаӈгу. Тикахана ханзер” ӈоди ма”ламбавам’ манэ”лабтамбаӈгу”. Тарем’ яханана” илени едэй серт’ тохоламбаӈгу”. Алексей Тарагупта мась: -Карелияхана ӈахана ӈоди ма”ламбавам’ мирӈэ мэ”ӈадо’. Маня” яханана” ӈобтикы тарцява” ӈока, ӈадьбяна” нина” ханзер” манзаравамдо’ манэ”лабтамбиць. Та’ таняд етя таславы фирмахана манзарана” ненэця” турӈаць. Евгения Вануйто Ямальской районхана юнета нява”, ӈоди” явна ядэлэйдась. Теда’ ӈэдалёр”манда мальӈгана тикы нита ня ӈобкана манзаравандо’ няю’ падарт’ пидтимидо’ ӈабтэйдонзь. Тикавна пыда ю” тонн ӈодям’ Карелиян’ ӈэдабтамбаӈгу. Салабанда няӈоро”махад ӈэдараӈгудо’. Тюку та’ Евгения Сомдювнахана манзаравы” хибяри” ю”мат” тонн мараӈгам’, лынзермям’, емзьдейм’, ламдуйм’ ма”лавыць. Ӈокханда нянанда 40 ненэця” малковысь. Ӈока соходо’ тохолкода хибяри” ӈэвыць.Сававна манзаравыдо’ 50 ёнар”мана недвомыць. Ю” тоннамда Карелиян’ ӈэдара- ванда хавна тамна ӈоб” ӈодита тоннм’ яхананда мирдамыдась. Евгения ма”нисяв”: - Ӈани’ похона малкова’ серт’ тамна тяхасовна лабцеб”на тарась. Ӈокамбовна манзаранадава” ханабана” серо”ӈа. Ӈобӈэ тарця манзаям’ минре тоена. Ӈоди лэтрава’ няю’ етя таславы ханюй лохо’ тара. Тикар саць мирета ӈамгэ. Тюку по’ си”ми ӈэрм’ тер” объединенийва” нядась. М.Яр’ падвы"
https://vk.com/wall-147614552_1594,"Грант’ есь ня”амвы Ксения Салиндер Ямальской районхана - ненэцие нядабада. Тандая’ грант’ есь илаӈгы ненэцие” форумхана нэкал”мысь.Проектада «Аптечка в тундру» нюбе”ӈа. Тад’ нерня’ минрена манзаяхананда тамна няхар” юр” ёнар” еся нядмаданда тараӈгу”. Пыда выӈгана илени, тэри ӈэрм’ тер” тохоламбаӈгу. Проектанда нямна тарем’ лахана: - Вымна мюсертина” хардахат ӈыхы яхана иле”. Мяканандо’ лекарадо’ яӈгу. Ханяӈы ӈэсыхына лекарадо’ ӈоб”, сидя ӈадиберӈа”. Хаӈгуртандо’ ӈадимб” лекар” серо” тохола”махадандо’ ӈэсы’ тер” нямдо’ няда пир”тадо’. Ӈадьбяни тарця тарана проектм’ пададамзь. Ханяӈэхэна лекар” серо теневана ненэця’ нянда илам’ тедаӈгу. Сэхэ яляхана тикы ӈарка сер”. Ксения Ямальской районхананда «Волонтёры-медики» движение’ ӈэвахана мэ. Таняна тет юдмян ненэця” няданзюрӈа”. Тикыто’ няю’ есям’ ни” ханла”. Нядандо’ манзаранидо’ тет ӈэсыхына таня”. Няданзюртито’ поӈгана лекар” хавна школахана тохолкода”, сяхари’ лекар” манзаям’ минреван’ харвана” таня”. Тикы нидо’ Ксения минревы проектхана мал” манзараванда”.Тохолкубидо’ ӈани’ похона ты” пэрти” сянакова’ яляхана мэтыдо’. Тикы есьта хавна тамна ӈани’ нядми нэкал”ман’ харва. М.Аринина’ падвы"
https://vk.com/wall-147614552_1592,"Халэ сертабада” пирдырмы” Сибимдей мэва Салехардахана халям’ пэрта комбинатхана конкурсм’ сертабиць. Сямянхат сававна манзаранам’ халэ сертабади” поӈгад тэрабавы”. Ӈокханда 15 (юкад вата самляӈг) ненэця” пирдырмы”. Поӈгадандо’ 10 (ю”) - халэ пэрта манзаям’ минрена ненэця”. Самляӈгдо’ – Ямальской полярной агроэкономической техникумхана тохолкурта ӈацекы”. Тохоламбада манзаядо’ - «Обработка водных биоресурсов». Хусувэдо’ нерде’ халэ тодо яха” тярпата таравы. Тикад ю” минута’ ямбан’ сэврим’ мюлебавы”. Ӈарка нито’ поӈгана Роза Аминова сямянхат меремы. Пыда юкад вата сидя кыла сэврим’ мюлевы. Эльза Аминова, не няда, тянямбой яноць манзаравы. Пыда няхарумдей ян’ ха”амвы. 8,5 кг сэврим’ сертавы. Нябимдей ям’ Олеся Вануйто ня”амвэда. 10,5 кылам’ сертавы. Тохолкурта ӈацекы” помнандо’ ӈобтикы пирдырмы”. Михаил Мартынов сямянхат меретадо’ ӈэвы. Ада Салиндер нябимдей ян’ ха”амвы. Сядай Дмитрий няхарумдей ям’ ня”амвы. Сямянхат илебей манзаранам’ яӈга тэрабавэдо’. Юрий Мединский ӈани няха”тата мересаркавы. Пыда халэ пэрта «Орион» артель’ тер. 22 пода, тандая’ манзара пявэда. Тарем’ ӈод” мале сава манзаранаӈэ толы. Нерня’ ха”амвыдо’ есядамдо’ ня”амвы”. Ӈанидо’ ӈуда” терсипой” ӈобтикы нивы” хаю”. Тарця сава пирдыр”мам’ серта” Агропромышленный комплекс, тамна Округна” торгово-промышленной палата нядаӈгурмэхэ’. Г.Кинчина’ падвы"
https://vk.com/wall-147614552_1591,Газетава’’ толаби
https://vk.com/wall-147614552_1589,Таро’’та .
https://vk.com/wall-147614552_1586,"#ДочьЯмала Сёбар” пирибтя Салехардахана едэй конкурс миӈа. Нюмда «Дочь Ямала». Самляӈг ӈэрм’ тер” пирибти” поӈгад сямянхат сядотам’ тэраӈгу”. Ӈопой тарця пирибтя нюмда Алина Тибичи. Пыда Еръ-Яха хардахана иле. Алина мякнанда небяда, сидя хасава няда, ирида иле”. Пыда соя”ма ямда ёльце саву”ӈада. Еръ-Яхана ненэця” теда лахана паныта”, мальцята” ядэрӈа”. Ханяӈы хардаха”на ненэй паныдо’ хэбидя ялярихи”на серыбасетыдо’. Алина ӈод” ӈани’ тарця ӈарка ялэ харвобтэйда. Школахана тохолкованда мальӈгана хусувэхэд сё концертхана мэцьтавы. Кружокан’ ядэр”мы. Сидта нерня’ тидхалембадада Лилия Юрьевна Анагуричи ӈэвы. Тамна пыда волонтёрӈэ таравы. Теда’ Алина Ямальской многопрофильной колледжхана тохолку. Сёбар” не. Тикы’ хавна ёльце сёетэй некоця. Тохолковамда ёльце”махаданда ӈацекы тохоламбадаӈэ манзараӈгу. – Нюрте”э мань юристӈэ тохолкован’ харвадамзь. Пуна’ ими ядэлы”: «Хэя”, падар”, закон” – тарси” вэварка”, яля’ ямбан’ тюкури” хулцопаӈгудм’. Ӈацекы тохоламбадаӈэ хэхэдм’. Волейболм’, ламби”тавам’, снегоходхана ӈэдалёр”мам’ харвобтадм’. Тарця манзая нянани ёльце мэниялё. Алина ма”нив”, ӈарка маркана илена ӈацекы маня” нядна” яӈга”. Пыдо’ яля’ ямбан’ кафе, боулинган’ ядэрӈа”, Интернетхана ӈамды”. Манзьвана” пэвсюма’ няна урокана” сертавана” пуд пихина сюрберцетыва”, пэдаран’ ныланаванзь ядэрцетыва”. Хусувэй ӈэрё’, нара’ маня” «Осенний и весенний кросс» мэцетыва”. «Снегоходхана» небянана”, нисянана” ня ӈэдалёрцетыва”. Нюдя хардахана Интернет ӈани’ ӈобтарем’ танява. Алина Тибичим’ конкурсан’ харто’ хамэдо’. Пыда таминда пыхыдамда хорманзь харбелавы. Небянда ваде”мэда, ёльце маймбавы.  Виктория Пырирко’ падвы. Сидяӈг Марина Лонгортова сертавы."
https://vk.com/wall-147614552_1585,Участвуем в конкурсе!
https://vk.com/wall-147614552_1582,"Едэй ӈудонданадо’ Хэвы си”ив яляхана Салехардахана ӈэрм’ тер” ма”лыць. «Ямал-ню”на”я!» отделенийхана мэна” тэраӈговам’ мэ”ӈаць. Правленияханандо’ мале сян ненэцяндо’ ӈэвы. Теда’ мандалаваханандо’ нюрте”э сянхав по” отделенияндо’ ӈэвахана мэвы Светлана Хороля ӈамгэ’ сава серо минревамда ваде”ӈась. Манзаямдо’ тидхалевандо’ е”эмня ӈока нидо’ торамдавы”. Тикы’ няю’ӈэрм’ тер” серо минрена департаментхана, округна” Законадательной Собранияхана, Салехардахана администрация’ тер” ня ӈобкана ханяӈэхэна серодо’ тидхалембавыдо’. Ты” сапо”лана ирыхына Салехард’ ервхат «Тундровичок» проектм’ минревандо’ е”эмня грант” есь нэкал”мыць. Тикы’ хавна округна” политика’ нямна манзарана департамент’ ня ӈэрм’ тер” закон’ нямна тидхалембавыдонзь. Проектхана «Минлей» ӈэсы’ тер” ӈобкана мэвыць. Тад мэва отделений’ ӈэвахана мэвандадамдо’ Дарина Ивановна Рябовам’ тэраць. Тикы илебей не Салехардхана илена” ӈэрм’ тер” нида нядабаӈгу. Таминда правленияхана мэна” ненэцяндамда тэрась. Марина Ярой’ падвы Сидяӈгаха’ пыда сертавэхэюда"
https://vk.com/wall-147614552_1578,"Хабар”та мяд’ серо тидхалемби” Округна” ӈоб” хабарталвам’ надзорной организаций” пакалӈадо’. Серодо’ нивы” тидхалю”. 2015 похона ӈамзам’ яхабава’ нямна закон” мэйравыд”. Ӈэрм’ яханана” хабарталва” мал’ тикы” вато’ сер” тидхалы”. Пунг-Ю факторийм’ ӈахана нёхолцавэйӈэ маниевэдо’. Теда’ хабартани” манзаям’ ты” лекар” тидхалеван харвадо’. Тарця нибта ӈа”, мюсерта ненэця” ӈэвандо’ едя ӈадимда. Хахаяда яхана хабарталва’ ядо’ яӈгода. Ӈани” яханалва” саць хубта”. Тым’ таня’ танабавада ӈарка манзая. Я’ поӈгана ныхысяда ты” хаёда”, ӈанидо’ ёхода”. Тыдо’ минревандо’ ёльцяӈгана сяни” серо хоӈгу”, едета”. Вадета хабар”та мя”ма” ӈарка” пэ” ядхана 1970 похот манзара. Теда’ ӈопой по’ сер” 60-90 тонн ӈамзам’ ненэцие” ед’ ӈадим- демби”. Надзорной организаций” ненэцие” вадавна, манзара мэта мякнандо’ ӈопой лабэс’ мюня’ икартадо’ яӈговы. Таддикахад мюямда нидо’ ядемдамбю”. Ханюй харад’ мюня ненэцяӈгана манзарава то”олха ни ӈа”. Тикы’ хавна ӈопой хоркадё’ мюня тыдо’, хадабидо’, хабарпидо’, вэидо’ ӈэдарамби”, яхана”. Тыто’ едё” лат” ниня хахая лэтрамбидо’. Хабар”мы ӈамзидо’ ӈударихина илы- бидо’. Ханибтеванзь пин’ нюхулембидо’. Хамедавы ӈамза”, хабарпада”, нёхол” ӈобкана ӈа”. Ӈопой нё’ сивня тюлебидо’, ханабидо’. Ты” лекар” вато’ сер” тарем’ ни серос”. Хабар”мы ты” ӈамза нёхоломзь пирӈада. Хабтовна сертабаб”то’ таранив”. Пыдо’ тарем’ идо’ ядэрӈа, нёхолтана яхана сертавы ӈамзи толь’ ни’ пэраць вэва. ГБУ «Салехардский центр ветеринарии» ерв Сергей Рябов тарем’ лахана: - Нёхолтана ӈамза хабцям’ минре. Тарцям’ ӈаворць вэва! Тикы’ нямна ханярина манзарана ерв” тенева”. Выӈгана мюсерти тыдо’ Белоярск’ хабарталван’ танаба табедамбидо’. Тикы’ хавна Паюта яха’ мюня’ ӈани’ хабарта”. Округна” ты” пэрти” серо” минрена департаментхана манзарана Андрей Ревнивых ма”нив”: - Ты” лекар” тикы серм’ тидхалембидо’. Мер’ ӈабтамбада вадм’ мэта”. Хабтодо’ хахаяда хабарта мяк” танабто’ серо”ӈа. Тарем’ танабавандо’ ёльцяӈгана хаӈганадо’ тянё ӈэӈгу. Ӈани” хабарталва” мяд” нядаӈгованзь ӈатена”. Ныхыдо’ ӈока. Паюта хабарталва ервӈэ тарана Алексей Верещак ма: - Сертабада манзаява” ӈарка. Тикы’ хавна тамна ӈоковна манзара пирӈава”, табма” яӈгу. Ханибтеӈго мя”ма” ӈока ӈамзам’ терӈа. Тэсавэй ненэцяӈгана Белоярск’ ӈэсонд’ тым’ тэврамбава ихинандо’ вэва. Пэ” поӈгад Белоярск харад’ ёльцянд’ сиднтет ю” ӈэдалава. Таддикахад салмуй я” ни ӈа”. Сиднтет ямб мюдм’ хэсь тара. Мер’ мюсеб” иры’ пеля ёнда серо”ӈа. Вынхалутана” ты” ёхода”. Паюта’ ӈэсонд’ сидя юд ямда тараӈгу. Сидя иры минзь тара. Таняӈы я” терсавэй”. Тэнда я тыяромбаӈгу. Ясавэй” ненэцие” мяд” мин’ ниня мэӈгу”. Ехэрана яхана ты” тахаравахарт ӈарка манзая. Ӈобт’ вомбато’ саць вэва. Ӈани наӈэдя иры’ вэва нумгана тэраӈго тараӈгу. Тарем’ тэтнава’ ёльцяӈгана хибяри тэнда я’ минха” тахараӈгу. Тыто’ хэв” вомда”, еся’ хан” тахараӈгу”, мяд” пяси” хаёда”. «Ямал-ню”на”я!» ассоциация’ ерв марцьхэӈэ тарана Эдман Неркагы тикы серм’ сибдаванзь танямна ядэр”мысь. Пыда вадада тарцясь: - Ёндна” ненэцие” мин’ ниня яха”, юн”, ид”, хэрабтаванда вэва я” таня”. Тикы нянандо’ ӈули” вэва. Ид ханимя тамна хубта. Ӈамзандо’ саӈговм’ хусувэй яля ёпаӈгудо’. Танабадахандо’ тыто’ няби пелям’ ётадо’. Нини” ед’ ӈарка вадами’ мэ”ӈавась. Тедари’ хабарта мядм’ пакалць нив тоса”. Хабартава яля” тамнарка”. Манзара пэва’ нерня таняна хабарталва’ серо тидхале тасламби”. Ӈэрм’ тер” ненэцие” ил’ няю’ сырць сава. Тикы манзаи сертабавандо’ нерня ты” лекар” хабартава’ няю’ ярёбато’ тара. Пунг - Ю яханалва ӈока по манзарась. Хабцям’ ӈадимде”мада сяхарт яӈгусь. Ӈамзан’ ненэця” мал’ харва”. Тюку похона едэй хабарта хамедяро тэмдавы”. Тедари’ яхандо’ нивыдо’ тэвра”. Хэвы сыра’ хабарта мято’ несэймда тас- ламбавэдо’. Нара’ няна серта ибедормыць. Ӈопой, сехэрэда ямб ӈэсь тарем’ нивы” ерев”, ныхыдо’ тянёлевы. Тикы хабарта мядм’ тедари’ нивэдо’ пакал”. Ты” лекарари” манзаяндо’ ватом’ ваде”ӈа”, закон’ саирм’ нёда”. В.Пырирко падвы Сидяӈгаха’ пыда тадтавэхэюда"
https://vk.com/wall-147614552_1577,"Сядотако” пирдырӈа” Ӈэрм’ тер” пирибти” поӈгад сямянхат сядотам тэраӈгу”. Вэба’ иры’ 27 яля’ самляӈг илебей некоця” мале нерня’ ха”амвыд”. Тикы ненадо яляхана сомбой сидяӈгадамдо’ сертабавы”. Ӈэрм’ тер” нито’ поӈгад ненэй некоця” ва”лёярка” ӈэвы”. Мал’ Ямальской многопрофильной колледжхана тохолкурӈа”. Ӈопойдо’ - Виктория Талеева, Пэ” я’ тер. Колледжхана тетумдей по лекараӈэ тохолку. Тикы’ хавна «Вы’ сей» ансамбльхана сёётэйӈэ тара. Нябидо’ - Алина Тибичи. Надымской районхана ӈэда Еръяха’ тер. Тохолковамда ёльце”махаданда ӈацекы тохоламбадаӈэ манзараӈгу. Няхаромдэйдо’ - Дарья Вануйто. Тасу” яв’ няд товы. Нида Ӈэдя’ тер”, выӈгана иле”. Тетумдейдо’ - Масне Вануйто. Пыда ӈобтикы сёётэй некоця. Мята тер” Яр Саляхана мэ”. Самляӈгумдейдо’ Пуровской район’ тер – Ольга Сегой. Мале няхарумдей по Салехардахана тохолкурӈа. Тамна тяха’ конкурсдо’ Интернетхана ӈэӈгу. Ӈамгэм’ пэр”мамдо’, ханзер” пирдыр”мамдо’ мал’ таняд манэ”тына”. Нюрте”э хусувэй некоця харта нямнанда видео- визиткам’ ӈадимдеӈгу. Тикад пресс-конференциям’ мэ”та”. Тикы’ пуд хибядо’ хурка серкана ва”лёярка ӈэвамдо’ няна” ӈадимдеӈгу”. Харто’ пыхыдадо’, ненэй паныдо’ манэ”лабтамбаӈгу”. Конкурсандо’ пудана ӈарка пэвдей ирыхына ӈэванзь мэ. Тамальӈгана хибя нердена ян’ ха”амвамs намдаӈгува”. Теда’ хусувэй ненэця’ харта янда сядотам’ нерняку’ мэсь пирӈада. Тикы’ е”эмня интернетхана «Ямалия» сайтхана ня”амнанда толаӈгурӈада”. Адресда ти: https://vk.com/yamalia89. Сидяӈганда ӈылна сава вади падыбида”. Галина Кинчина падвы."
https://vk.com/wall-147614552_1576,"Халям’ лэтрамби” Ӈэрм’ яхана иленя ненэця” халям’ похо” пэрӈа”. Иландо’ саир” таняд пере. Ӈопой, тикадо’ законаха”на ни мэйрю”. Мэсыдодо’, иринато’ табеко” падарт’ нидо’ ха”аврамбю”. Сяципой” ватаӈгода” ӈани’ ӈадиберӈа”, ненэй ненэцие” ядан’ таркаӈга”. Есярим’ нёда”. Халям’ лэтрамбада” хибяхартм’ ни” сяй”. Пыдо’ нянандо’ падарци” ватаӈгода” закон’ тяхана мэ”. Ӈарка штрафхана питарпидо’. Хусувэй по’ ватаӈгоди нюраку”ӈа”. Пудана похона округна” ерв вато’ сер” падарци” ватаӈгоди ӈули” маниейдо’. Пудана хасава ю” иры’ сер” тет миллион есям’ вэнзер” ватаӈгодахат ма”лавы”. Тикы’ хавна, пуда ӈэдалёро”маханандо’ няхар” миллион ӈокад есям’ нядандо’ салдавы”. Наӈэдя по’ сер” 350 ӈокад ӈэдалёрмы”. Сидя по’ тяхана тарем’ манзараць. Тедахав падарци” ня”амвы палкур” ед’ 925 есям’ салдаӈгун. Ӈопой идюрця’ ед’ - 3640 есям’ митан. Палытана”, халям’ лэтрамбадаӈэ манзарана” иде”мана ӈанохона, тиртя ӈанохона сяхари’ ядэр”ӈа”. Сыра’ машинахана, еся’ ханхана ӈэдалёрӈа”. Теда’ хаби” я’ нямна, паль” пэдари” помна ядэр”мы”. Сидя юр” ӈэдалавам’ ёльцевы”. Тиртя ӈанохона мимандо’ мальӈгана, пэдара’ ядхана палаткам’ манэ”мы”. Мято’ хэвхана халэ” ӈэся” ӈамдёвы”. Юкад вата мат” ӈэся” мале пан”мы”. Ӈаното’ хавна вездеходхана ядэр”мы”. Санэро” республика’ няд ядэрта” ӈэвы”. Войкары яха’ мю’ ӈока поӈгам’ ӈабтавы”. Яха’ мал’ няна пядвы”. Няхар” хасава” Мужи хардахад ӈэвы”. Серм’ пэртя нидо’ нядабавы”. 2742 хадавы халя’ ед’ сидя уголовной сер” ӈадимя. Тикы” ненэця” ӈэрм’ тэнз ненэця” ни ӈа”. Сельбя’ няна халя ядэрць пэӈга. Тирибямда хамдпи. Тамальӈгана хибя закон’ тяхана мэвам’ хамедамба серо”ӈа. Ханяӈы ненэць’ мята’ тер” ӈавламбадакы, ӈани есям’ нёданакы.  В.Пырирко’ падвы Сидяӈгм’ пыда сертавэда"
https://vk.com/wall-147614552_1569,"Сельбя’ няна  Сельбя’ няна нумда япа пэрӈа. Ялянда сэв ӈадиберць ӈэвадаӈга. Хаер” яляхартана яля’ сэв’ яво ни су”. Сыри”манда нерня яна” ний ханзеӈга. Явом’ синё хан”лада. Нюртей тецьда хань” сада ханибтемби”. Хусувэй яля’ сарё ӈэсь пэрӈа. Пихиня манзарана” ненэця” етри’ са”нюй ӈэсь пэрӈа”. Ханярина илена” санюй нувм’ волтамбидо’. Таддикахад илевы ява” хаӈга. Ирына” нюм’ - Хор” иры. Та’ ямбан’ иба нумд тоховы ненэця” хаӈгулаӈга”. Ход’ хабця” ханярид турӈа”. Тикы е”эмня ненэця” ихиртадо’ вэворӈа. Вэвавна ибедор”махад хабця’ ӈани’ ӈадиберӈа. Хардахана илена” хасуй” мяктато’ тарпорць ӈэвадаӈга”. Манзаяха”то’ варехэто’ тэворӈа”, тархала ядэрӈа”. Лекар” табекохо” тамальӈгана инзеле серо”ӈа. Юрква’ ёльцяӈгана пыхыд высылпа тара. Вэямд, лыд, ӈамзид манзабтамбаӈгун, вэнпаӈгун. Тамальӈгана вэян’ едэй инд” тэворӈа. Ненэць’ высылаӈга, харта нерня’ выкта пэӈгу. Хабця’ яӈгоб”, япда ид’ ӈыл’ пакалп” ӈани’ серо”ӈа. Хубтахана ненэця’ пыхыд ици, идм’ сяй’ нерня ӈэрць сава. Тикы’ хавна ӈоди” тебтм’ ӈэрпаб” савумдан. Хуркари витамин” пыхыдахана тара”. Хабця” ни” палаӈгаӈгу”. Лабэс’ мюня манзарана” мято’ мю’ мерцям’ тюлебаб”то’ тара. Хацяхарт пин’ тарпорпаб”то’ нянандо’ ёльце сава ӈэӈгу. Ӈамдэкад сертавы сяй вэям’ мэбе”ламби. Таддикахад ӈамдэдо’, лимон’, лаванда’, розмарин’, жасмин’, е’ ӈабт пыян’ тебер”ма ӈани’ ныхым’ тамби. Манзарава’ сер” фрукт, нахаро ӈаворць табедамби”. Ныланава’ яляхана нябимдей хонаӈга ни серос”. Пон’ хонёда ӈэвада есямда. Мэ”мы немар пий’ няна ни тут”. Ненадовна хонёва’ ёльцяӈгана сэврид ялкадарта”. Хуняна тарси” немар яля’ ямбан’ харваӈгу. Нябимдей мэва неманд тоб”, пин тарпа сава. Ӈани несэй ненэцяӈэ хандан. Неры немар ёхода. Савовна ӈаворо”махад сарё нув’ ед’ ембаць тара. Тикахана нин санеӈгу”. Ибетан, сарём’ ӈамгэхэртаӈэ нир пэрат”. Вэва нувм’ харвобта пяӈгур. Тамальӈгана хамедаӈгур, вэва нумгарт яӈгу. Тикы серм’ ӈоб” пихиня иленя ненэця”, малкода” теневадо’. Савовна ембсо”махадандо’ тыдо’ ерамба пэрӈа”. Тикы’ хавна сарё’ поӈгана хоны”. Хусувэй нувм’ пыдо’ харвобта тоховы”. Иландо’ нись паромбю” нерня’ миӈа. Хабця’ ни палаӈг”. Пардондо’ пыдо’ яӈгарка”. Вэям’ ӈэрпи”, халя’, яв’ юрм’ палабтамби”. Мэбета юрм’ ӈаворпат ходм’ нин едет”. Хабця’ ӈадимя’ нерня яранзям’ пиремби”. Сяйхад паль”, ӈадтана тебтм’ палеби”. Яранзь’ саць мэбета пардон.  В.Пырирко’ падвы Сидяӈгм’ пыда тадтавэда"
https://vk.com/wall-147614552_1568,"Тамна ёрта” Та’ ямбан’ халядана” ненэця” варемдо’ мэ”ӈаць. Халя’ сэхэхэна ӈобтикы тэри ниць ӈамдю”. Сельбя’ няна халя” паӈоӈэ хаясь. Ханяӈы яхана сэврим’ тэри сопидонзь. Ӈоб” мова тада тонн нэкалпиць. Тарем’ сэврим’ нядмяць ханяӈы предприятий” планадо’ томтэйдо’. Ёртя” ӈамгэ’ мянувна есядамдо’ недвоӈа”. Саля’ явхана, Тасу’яв’ няна тедари’ халяда ӈэвадэяд”. Тарем’ ӈод” округна” тиӈгывна тамна ёрта”. Теда’ Тазовской, Приуральской районхана сэврим’ хадаби”. Новой Порт’, Тасу’ яв’ няна сыв’ ватаӈговахандо’ хамеку”. Небой похондо’ тасла” 7200 тонн’ пирувна ӈокам’ ватавы”. Тикы ӈокдахандо’ ни” табалт”. Ӈыдабада халэто’ ӈокаюм’ пелядо’ нёя”, пыри”, лысу” ӈэвы”. Теда’ сэр’ халям’ тянёвна ваторпи”. Таросяда халэ нядмяць предприятий” тер” планадо’ томдаби”. Хурка ӈэвамда тюку кинохона манэ”ӈара”. М.Яр’ падвы. Видео: Марина Яр, монтаж: Владислав Мояк"
https://vk.com/wall-147614552_1562,"Сянаковандо’ сер” тохолкур”мы” Вэба’ иры пуданахана Салехардахана, Нядаӈгардахана тохолкова’ сянакубц” сертавы”. «Коммуникативная площадка» тарця нювм’ мэ”ӈа”. Ӈэрм’ тер” ӈацекы” е”эмня таславы”. Сидя яля’ ямбан’ илебей тохолкурта” ӈацекы” пыхыдадо’ тохоламбавы”. Помнандо’ лаханакур”мы”, нидо’ торамдамбавы”. Ӈопой вадахана мамб”на”, пыхыдадо’ несэймдамбавы”. Ӈарка хардахана илевам’ тасламбавы”. Тохолковадо’ сян ян’ тяр”мы ӈэвы. Сидто’ тохоламбавы” тикы серкана мале ва”лёй ненэця”. Некрасова Полина Сергеевна нябиюм’ Попкова Татьяна Андреевна Салехардахана манзаравэхэ’. Нядаӈгардахана Астраханцева Валерия Владимировна и Масуми Татьяна Станиславовна ӈацекы тохоламбавэхэ’. Тикы сянакубцан’ ӈацекы” пыхыдадо’ ӈахакуд падыбавыдо’. Тамна тарця серо теневана, Кривошапкин Михаил Васильевич, таняна вадамда мэ”мы. Пыда Якутия’ няд товы ненэця’. Вадина” лэтрава” нямна ӈэда манзаям’ ӈули” теневада. Харта яхананда Ӈэрм’ тер” Молодёжной совет’ ерв’ марцьхэӈэ тара. Ӈопой илебей не ӈацекым’ лахана ня”ӈавась. Пыда таняна нида ӈобтикы тохоламбавыда. Луца’ вадавна манзь «спикерӈэ» таравы. Нюмда Арина Вануйто. Яна” тиӈгывна тикы не ӈацекы мале юнда ядэр”ӈа. - Хурка ехэрана серк” нид тохоламбасад? - Мань интернетхана минрена серни’ нямна ня”андо’ лаханадамзь. Илебей ненэця” ханзер” вадамдо’ лэтра пир”мамдо’ ӈобкана тасламбиваць. Манзаяни нюмда «Говорим на ненецком». Таняна ненэй вади падыбидм’. Пуда падвыни” ӈэрёй нуво’ няра’ нямна ӈа”. Ненэй вадам’ тохоламбаван’ харвана” таняд вадамдо’ тохола пир”ӈадо’. Мань хар”ни ӈобтикы ненэй вадами янамбовна тохоламбив. Ихинани тамна саваркавна лаханаб”ни тара. Теда’ ма”лёвы нини” поӈгана тамна едэй нядми ходамзь. Падвыни” толабада” тамна ӈокамда”. - Интернетувна ханзер” нид лахана ня”яд? - Тикы е”эмня блогми таня. Таняна ненэй вадавна лаханадм’, паднадм’. Ханяӈэхэна луца’ вадавна паднадм’. Падвыни толабада” ня”ни’ пуня’ падна”. Ӈавотикы тасламбива”. Небями ма”нив, таня’ паднанахани мэта вадами тянямбой саву”ма. Ихинани тикы ӈули” пои. - Ивнанд ханзер” тасламбир, тарця тохолкова” сит то”олха илебей ненэцяӈгана тара”? - Мань хар”ни ӈобтикы ӈобаӈгуна тюку то”олха площадкахана мэдамзь. Ӈадьбяни тарем’ тасламбив – ӈарка хардахана ненэцие” поӈгана савовна манзарава’ е”эмня, илева е”эмня тарця тохолковаха” ядэр”ма сава. Тикы’ хавна ӈэвы сянакубц” ӈока сава серк” сидна” тохоламби”. Ненэцие” поӈгана ханзер” савовна илевам’ манэ”лабтамби”. Тарем’ ӈацекы” едэй серо намдавы”. Маси” манэ”мыто’, намдавыто’ поӈгана ӈамгэхэв” илаӈганандо’ тараӈгу”. Нерандо’ няна наӈэдя тохолкова’ подо’. Ӈарка няхатато’ намдавыдо’, сянаковандо’ сер” тохолавыдо ханярина мэ”тыдо’. Хуркари сава серкана пыхыдадо’ ӈадимдеӈгу”. Г.Окотэтто’ падвы"
https://vk.com/wall-147614552_1561,"Сёётэй ненэця”  Яна” тиӈгывна конкурс ми”ӈа. Нюмда «Поющие голоса». Ненэй вадава” тамна пон’ я’сяр” нина таняванда е”эмня, нюна” вадамдо’ етри’ мэ”мандо’ е”эмня тарця серм’ серта таславы”. Сё” мэта” поӈгад сямянхат сёётэйм’, сомбовна хыно”там’ тэраӈгу”. Ӈопой, мэта сёда луца’ сёход ненэй вадавна падвы ӈэб”та тара. Хибя нерня’ ха”амвам’ ӈарка пэвдей иры’ 2 (нябимдей) яляхад 9 (хасава юдимдей) яля’ ёльцянд’ жюри тасламбаӈгуда. Няха”тата сёётэяркам’ округна” ӈарка яляхана намдаӈгува”. Теда’ ханяӈы хыно”манда” сёдо’ ненэй вадан’ мале падвыдо’. Сёӈэ хэӈгадтамбидо’. Интернетан’ ӈэдарамбидо’. Маня” инзеленаӈэ хибяхав сё нянана” сава ӈэб”та, тикы сём’ интернет’ мутравна ненадумда пир”ӈава”. Г.Кинчина’ падвы"
https://vk.com/wall-147614552_1558,"Вы’ няна Вы’ няю’ миндя поездхана ненэць’ ӈокась. Хуркари яхат миндя хасава” недбядамдо’ хованзь, манзараванзь миӈаць. Мяктато’ минреня ӈамгэрито’ пад” ӈаркаць. Ӈарка хан’ мю’ ӈамдуванди ненэцие етя манзарана” манэ”саръядо’. Ниня тарана ӈамгэм’ минре вэва. Сяркам’ пю”. Ерванда ябеб” вэва, тэвадана яханда ни тэваӈгу”. Мяканда пуня’ ӈэдараӈгудо’. Тарем’ ненэця” мал’ пэвры”. Ненэй ненэцяли” ембдярото’ сер” ӈахат ӈади”. Мякто’ минреня ӈамгэдо’ ӈобтарем’ ӈока. Ӈацекыдо’ нянандо’ ядэла”. Хуркари хараси” нерня’ миӈа”. Я’ пойм’ мада”махадана” ханяӈы ненэця” мядото’ хэвхана хаюр”ӈа”. Тикахана нидо’ сиддо’ ӈате пэрӈа”. Самляӈг хабто подерпавы”. Сельбя’ няна хабт” масидо’ лабцёй”. Таридо’ вадавыдо’. Сэвхана тэри салмаӈга”. Ламбэй нямдодо’ вадаба ӈэвадалавыдо’. Теда’ ты” мэбе”ма’ ёльць’. Ӈэрё’ мер’ тидӈэ хан”ӈа, тэри тидри ни ӈа”, талмӈэ хан”ӈа. Тиранда няӈоп” ӈамгэхэртм’ нин манэт”. Яебтёва то”олха ни ӈэсету”. Ӈамдэд” пихиня хаӈга пэвыд”. Пудана пелядо’ тамна илевы”. Мале нюртей хань” ӈадиберць пэвыд”. Неро’ поӈгана харвраха”, лабцёй” ӈамдэд” иле вудомы”. Неро’ поӈгана япда мерця хэрабтамбида. Тикахана пудана мараӈгаця” хаёвы”. Холка”махадандо’ паӈгандо’ нид нивыд” пула”. Неро” сиддо’ лэтрамби”. Таӈга, хэӈгахана вадёнавы мараӈга” ӈарковна вадёвы”. Ӈавудо”мы”. Тарем’ ибета, хунтана тана пелям’ хов, ня”мав. Ненэцие” тарпор”ма’ сер” вагонва” янамбовна терсялма. Ӈаволова’ вагон’ мюня тэри сава. Ӈаврадамд пыянд ӈыл’ етя манзарана” харто’ ӈабтамби”. Есярим’ салдаӈгун. Хэхэ’ то’ хэвхана си”ив ӈарка мя” паллавы”. Таня’ ненэця” ӈани’ ха”мыд”. Юрибей яха’ нимня ӈадимява”. Тикахана еся’ сехэры станцияхана нул”тава”. Хэвхананда хабар”та’ мя” таня. Тикахана Яр Саля’ няд товы луца ервӈэ тара. Хэвы сырахана мядото’ пеля” парада еремдевы”. Тундо’ провод” тид нивы ӈа”, табцавыд”. Паравы есяридо’, хэвдыдо’ хаёвы”. Саӈговота машинахана ӈобт’ тай”мыдо’. Сехэры’ ядан’ мэвыдо’. Хабартава’ няю’ ятна”. Сян манзарана” тикахана ӈоб” иле”. Бензинм’ ненэцяӈг” нямдри ед’ мипидо’. Ервдо’ халян’ харбилаванда мальӈгана бензинм’ ми”- пи”. Падар” есяхана бензинм’ нин тэмдаӈгу”. Тарем’ яебты”. Таддикахад сеӈга мякандо’ ненэцие” нидо’ ӈэдарамбю”. Лата яха’ нимня ӈарка”я пул лехэбты. Яха’ вархад, тиридяв’ нид тяханяӈы тиридяван’ паклы. Пул’ хэвхана нядэна” иле”. Хусувэй яха’ харахана тодо’ тэнз ненэця”. Иринато’ нядэлаваха”на иле”. Ендад’ сер” ӈэдалёвани’ мальӈгана мя” ӈока”. Яха’ няв’ някуна Лаптандер Олег мя” ӈэвы. Иланда ямбан’ ӈэсыхына манзаравы хасава. Манзаранаханда тэси” хаись. Теда’ сырасавэй” ӈопой яхана нядэ. Юрибей харад’ мирдатаӈгода пэтанаӈэ, нертаӈэ тарась. Манзаранаханда ӈэмда мальвы. Тарем’ ва”лавэдо’. Лекар” мят’ нябимдей по нямдана. Савумзь я”мада. Хадёйӈэ поӈгаха”та таркаӈга. Тым’ пэр”мы ненэць’ халям’ хада ханяд тикаривна теневаӈгу. Тикы’ хавна халям’ лэтрамбадаӈэ манзарана” ӈоб” ня”марпидо’. Хуркари штраф” ӈыл’ ереберӈа. Закон” ханзер” манзаравам’ ехэрада. Тикы’ хавна, выӈгана мюсер”мы ненэць’ хурка падар” ныхым’ теневаӈгу. Хибя сидта нядавахад ехэра. Сертамда хось я”ма. Тына” ила’ малм’ няби сэвхана манэ”манзь пява”. Тикы’ хавна, мюсена ненэцяӈэ тэси” хаёвы нина” юрыбина”. Неда’ мюня маяндорць хаюр”ӈа”. Тикаркахана, ӈани’ неда’ мюня хаёвы” ненэця” Хэ” яха’ мюня иле”. Тэсипой” нерня’ нензла я”мадо’. Тедалахана недандо’ мюня мэ”. Юрибей’ нявхана ӈэда невхы лабка манзара. Мирдатаӈгода луцада няньм’ ябцыбавы. Тандая’ самлянзимдей ӈэсы’ тер” тэмдор”мы”. Тикы яхад пуня’ сюртембидо’. Тыдо’ яӈгумлабтавы”, ялэ” малтавы”. Хонадо’ яӈговы. Нядасяда яхана ты” ядэрӈа”. Яха лабтам’ мэць я”мадо’. Тикахана харто’ иленя ненэця” малку”. Похо’ ӈэсь яханандо’ иле”. Ёндна” ӈэсы” сиддо’ хэрабтамба пэрӈа”. Выӈгана ӈод” хусувэй ненэць’ харта ясавэй. Мэл”вамдо’ ӈани мюсена” мякат лэтрамбидо’. Ты” вархана малкода сырцямда сяхари’ ня”амбида. Самлянзимдей ӈэсы’ пумна хасаваюдимдей ӈэсы миӈась. Яха лабтахана, няхар” яха’ поӈгана ӈэвы”. Теняна Ясавэй яхам’ мадавы”. Вэркодахандо’ мюд” ирманя ты” ит’ санавыд”. Яха’ еркана мюд” сюртевэдо’. Хан”, ты” тикан’ пэбтавыд”. Ерводо’ ян’ варехэто’ нэкал”мыдо’. Няхар” хабт хавы. Яв’ няна илевы ненэця” тикы ямдо’ ехэравэдо’. Няхар” недарма тодо’ яха” хан”ӈась. Екар” ханяӈы тидхалы. Тарем’ мадаванда ид” ӈокворӈа”. Тикы’ хавна тудако’ нёракуць тыдо’ ядэрӈаць. Малкода яля’ ямбан’ тыдо’ ма”ламба ӈадиць. Яӈга малтава ялям’ ӈадимдембиць, мале ӈоковна тыдо’ яӈговы”. Яр Саля’ тер” мякад юн товы, самляӈг юд мян ты” товы”. Хасаваюдимдей ӈэсы’ ты” ӈэбту”?! Тэводана мяк” тэвбато’, тикы юнхад ехэравы”. Терсяда вада тарем’ ядэр”мы. Я’ пойм’ мадабадаӈэ мякна сеӈгадм’. Пий’ ёльцяӈгана яв’ няд мерцяда тось. Сата мерцяхад мядона” тэтнаць. Иняхана мэйрамбинаць. Тад’ хуняна мядыто’ няна ты” маниевы”. Ӈани’ малтаванзь нэкал”ӈадо’. Самляӈг тым’ пюсь нумда пэвсюмясь. Тей маниевы ты” тэри тэмзавыд”. Екар” ӈарка неро’ понд’ пакальяд”? Хонадо’ яӈгусь. Сидя яля тароси” малкуць. Тикахана малкода’ манзая тоенавам’ манэ”лабтаван, ваде”ман харвадм’. Тарси” хомбада недбядо’ манор” ни ӈа”. Малкодаӈэ манзарана” округна” тер” ненэцие” ӈамзад ӈадимдемби”. Ӈамзан’ тарси” мал’ харвава”. Малкода ӈопой ирыхына юр” ёнар” есяхад ватам’ хомба”бата серо”ӈа. Ӈацекы” небя тамна ӈокам’ хомба”бата тара. Хасаваюдимдей ӈэсы минандо’ ниня тамна сидя ӈарка яха нярхалысь. Мюсевандо’ мальӈгана ӈаврадо’ сусаркаць. Нерня’ етри’ миӈаць. Сарё, хад”, синё, пэвдя пэвдавы” илӈы хасава” ӈарка яля’ ӈыл’ тидхалембидо’. Выдаӈгана” ни” ӈа”, табто’ яӈгу. Илма” пыдо’ нерня’ минредо’. Нядандо’ хэ”мяхадани тикы ӈэсы’ юнм’ намдавась. Лабка’ хэвувна хэвы”. Ӈарка я’ ни’ танавыд”. Тедахав хацяхарт таӈгаркаӈгу”. Сава юнм’ намда мань ими мунзи” саву”мась. Минни’ ниня нядэна Сэротэтто Данил’ мя” ӈась. Тыда нека вэсакохонанда ӈэдаравыда. Ӈопой, няда хаӈгуларкавы. Тикы’ нямда нядаванзь яда” тыта ед’ нэкал”мэда. Таняна нядаӈгода саць таравам’ хамедамбида. Ӈопой яхана хасена сейда нивэда пирдале”. Таддикахад сельбя’ няна тэраӈгова’ ёльць’. Ты” ядэрцеты”. Сехэрым’ нёдава ӈани’ тоена. Нумда вэва. Хусувэй яля’ сарё. Тей саневы ӈэни” тамна тыравдавэй”. Хоневани сер” нидни тыраӈга”. Мякна сеӈгавани’ мальӈгана тува” минханда хабтюр”ӈась. Ӈамгэрим’ тырабтава ява” нись ӈадибер”. Я’ поӈгана тырана я”мы”. Ӈанохона мимб” ӈыльняна и”, тю”уд саре’ и” хурна. Пуня’ ӈэдалавани’ мальӈгана сидя хаер” ялям’ тидхаледамзь. Я” парцьне ӈадиць. Яха’ мюня илена ненэця” поезд’ няю’ паромбиць. Поӈганандо’ хэвандидо’ танявы”. Еся’ сехэры’ ни’ ӈамда”махад мерцяхарт сят’ ни тебер”. Минреня ӈамгэрини” пэнъян. Марцьни’ ниня нин минре”. Сэр” ва”ав’ ни’ ӈамдыв”. Сидер” сивня сыр”мари сер”. Хой”, ваӈг”, яха”, то”, лахаця” тэри хаюр”ӈа”. Тенярина тикы лахацеи” пой толабидамзь. Еси” мад тасламбидамзь. То” хэрабтамбидамзь. Нюлак яхана хутыни” хаюр”ӈаць. Сян нёхом’ хамдарабтавакэдм’?! Тедахав луца’ ханхана тю”умна миӈадм’, пиликав манзеты” – луца” ва”ӈа”! Нерня’ минзь тоенанам’ нидм’ хомбю”. Нерня’ теневадм’, хубтахана немани’ ваерава’ ёльцяӈгана тэвадана яхани мале тэввэв ӈэӈгув”.  В.Пырирко’ падвы Сидяӈгаха’ пыда тадтавыда"
https://vk.com/wall-147614552_1556,"Мядо”манзь товы”  «Институт экологии растений и животных УрО РАН» иленя ям’ тохоламби”. Хор” иры’ нюртей яляхана Ямал яна” вархана, Итя Ӈабтеня яв’ вархана няхар” юр” мян тивтейм’ ховы”. Ӈарти, няк, тивтей салабандо’ яӈгодан ян’ танаӈга”. Пон’ икня мэсь ӈани’ я”мадо’. Ямгана иленя сармик” таб’ ниня ныланавы”. Пелдо’ икня ханевы”. Таб’ ниня хонёвыдо’ ӈобкана мандалавы”. Тивтей сяхари’ танявы”. Ханесэйӈэ выӈгана иленя ненэця” мэй”донзь. Няӈота хобада саӈэ серо”ӈа. Невхы ненэця” етя ханевы”. Тибямда хар’ нирӈэ, сеӈэ мэ”мыдо’. Юрта мядо” сер” тярпавэдо’. Ӈамзада ӈока, сыра’ ямбан’ ӈаврадондо’ мэ”мэдо’. Тикы’ хавна юрта табцадамбавэдо’, мядото’ мюй тарем’ ялэмдамбавыдо’. Пудана” похона салабанда вар я’ вархад ни ӈадю”. Ниня холкаӈгадаӈэ толёда” салаба” ӈадя ни” пэр”. Салабаха”на яв’ ханесэй” ядэр”ӈа”. Тедахав хани”манда мальӈгана ханесэй” пальмана ӈадиберӈа”. Хани” халэ нюракуць еси” няво” мюмня падир”ӈа”. Ханена” хасава” тикахана ӈатена пэр”мы”. Едэй илаӈгана ханесэӈэ мале нина” мэс”. Ненэциена” хане ӈэвадэяд”. Ӈавна ӈарти”мана, тивтей”мана ханевам’ тэсьда ненэця” илдандо’ мэ”мэдо’. В.Пырирко’ падвы"
https://vk.com/wall-147614552_1553,"Надежда Сэрпиво, главный специалист отдела социальной политики, традиционного образа жизни и традиционной хозяйственной деятельности департамента по делам КМНС ЯНАО рассказывает о группе студентов, обучающихся по заочной форме в Институте детства РГПУ имени А. И. Герцена в городе Санкт-Петербург. Закон’ вато’ сер” тохолкур”ӈа” Ӈэрм’ тер” харто’ иринато’ невхы ила’ саирм’ нёдавандо’ е”эмня, харто’ вадамдо’ мэ”мандо’ е”эмня округханана” закон’ вато’ сер” яна” ӈэвахана мэна” ӈока сава серо минре”. Ӈопойдо’ ӈацекы тохоламбади” нямна ӈа. Самляӈг - мат” потна ӈацекына” выӈгана нердена тохолковамдо’ мэ”мандо’ е”эмня сидто’ тохоламбададамдо’ хар”на” яна” тер” поӈгад тохоламби”. Тохолкованзь ӈарка хардаха” ӈэдабтамбидо’. Тохолковандо’ есям’ округ” есяхад салдамбидо’. Тикы еся” ӈахакуд таславы”. Ӈацекы тохоламбадаӈэ тохолкурти есяхана нядабидо’. Округна” закон’ вато’ сер” тохолковандо’ мир” есь салдамби”. Тикы тарана юнм’ саваркавна таслава’ е”эмня, Сэрпиво Надежда Ларивнам’ лахана ня”ӈадамзь. Пыда ӈока по’ ӈэрм’ тер” серо минрена департаментхана манзара. - Хибя тарем’ тохолковамда салдамба пир”ӈада? - Ӈэрм’ яна” тер” ненэцяли” тарем’ тохолковамдо’ салдамба пир”ӈадо’. Тикы сер” законхад паӈгады. Тикад тамна высший образованием’ нердена мэва ня”марпадари”, мякадандо’ тохолкуртари” ӈэбто’ тара”. Хусувэй по’ тохолковандо’ (сессияндо’) пуд савовна тохолковандо’ нямна падродо’ няна” ӈэдабтамби”. Тикарихина есядамдо’ няби по’ тохолковандо’ е”эмня ӈадимдеӈгува”. - Есяхана нядабада нида” ханяна тохолкурӈа”? - Российской Государственной Педагогической Университетхана тохолкурӈа”. Институтандо’ нюм’ - «Институт Детства». Хусувэндо’ теда’ харта иле яхананда сертабада манзаяда таня. Ӈокамбой пелядо’ школахана манзара”. Тикы манзаяндо’ ирманя” Санкт-Петербурган’ тохолкур”манзь ӈэдалюрӈа”. Таняна нюдя ӈацекы тохоламбада манзаям’ манэ”сарӈа”. Луца’ вадавна ня”муванда манзаяндо’ нюм’ тарця – «Учитель начальных классов». - Сян ненэця” тарем’ тохолкур”ӈа”? Ханяна иле”? - Ӈокхандо’ таняна тохолкур”тава” 13 (юкад вата няхар”) илебей ненэця”. Пыдо’ мякадандо’ тохолкурӈа”. Мал’ маня” яна” тер”. Тодо’ тэнзм’ мэ”ӈа”: ненэй ненэця”, хаби”, тасу” хаби”. Ямальской, Приуральской, Красноселькупской, Шурышкарской, Тазовской районхад ӈа”. - Тохолковамдо’ ёльце”махадандо’ ханяна манзара пир”тадо’? - Тохолковандо’ пуд тет по’ ямбан’ ӈани несэй ян’, несэй хардан’, несэй я’ ёт’ манзараванзь хэб”то’ ни серос”. Харто’ иле яханандо’ манзараӈгу”. Ханяӈыдо’ мюсерта садикхана манзара пир”тадо”. Ханяӈыдо’ нюдя ӈацекы” школахана манзараӈгу”. Иринана” илам’ минревана” е”эмня нюдя ӈацекына” хар”на” яна” тер” тохоламба”бато’ сава. Ӈани похона тарем’ тохолковамдо’ салдамбавана” е”эмня тарана падродо’ ӈахакуд ма”лабто’ тара. Хор” иры’ 15 яля’ ёльцянд’ падродо’ ӈэдабта пиръядо’. Тюку адресувна тарана падро ня”марпина”: г.Салехард, ул. Гаврюшина, дом № 17. Ӈамгэхэвм’ хонраван’ харвабато’ телефонувна лаханаб”то’ сава: 8-34922-4-00-71.  Г.Окотэтто’ падвы Сидяӈгм’ М.Яр’ тадтавэда"
https://vk.com/wall-147614552_1550,Ныланава ялэна” пэяд. Сензада ӈада”!!! Всем хороших выходных!!! Фото: [В. Пырирко]
https://vk.com/wall-147614552_1549,"#Авиарейсы #Ямал 🚁11 октября возобновляются вертолётные перевозки пассажиров по межмуниципальным маршрутам. 🚁12 октября стартуют перевозки по маршруту «Салехард – Салемал – Панаевск – Яр-Сале и обратно». В дальнейшем рейсы будут выполняться по вторникам и субботам. 🚁С 13 октября, по воскресеньям, вертолёты будут курсировать из Салехарда в села Шурышкарского района: Шурышкары – Восяховы – Мужи и обратно, а также Мужи – Горки – Азовы и обратно. 🚁с 14 октября, по подельникам и четвергам, начнут доставлять пассажиров из Салехарда в Мужи, Овгорт и обратно. 🚁14 октября, по подельникам и четвергам, начнут доставлять пассажиров из Салехарда в Мужи, Овгорт и обратно. 🚁С 15 октября, и далее каждый вторник, вертолёты будут летать в Мужи, Лопхари и обратно. 🚁с 15 октября, согласно расписанию, два раза в месяц будут выполняться вертолётные перевозки по маршруту «Салехард – Мужи – Горки-Казым Мыс и обратно». 📞+7 (34922) 4-17-36, 3-89-32 или на сайте airshd.ru. Подготовила Виктория Пырирко"
https://vk.com/wall-147614552_1544,"Илма” манэ”лабтамби” Ханярина илебана” ӈод” ӈэрм’ терӈэ илма” нива” юрыбю”. Теда’ ӈод” маня” ӈэрм’ терӈэ сюдбя машин’ мюня’ ӈэдалёвана” мальӈгана нерняри’ сыр”ӈаваць. Сюдби пэдари” пи” поӈгана манэ”мандава”, тэво”дана ява” мале хубта ӈэвысь. Тюмень маркад ӈэдалавана” мальӈгана мал” ӈэбна” ина” ёльце сибёць. Машинм’ мэтава” Владимир Геннадьевич Климов Тюменской областьхана юнета ненэць’. Пыда таняна ӈэрм’ тер” илам’ нерня’ минре. «Кедрм’» нюбета организация серо” пэрӈа. Теда’ небо’ ӈабтавы ӈэсыхында ми”ӈава”. «Увас мир хот» нюбе”ӈа. Ненэй вадавна ӈэрм’ тер” ӈэсыӈэ ваде”ӈадо’. Лахарёми’ нид ӈэдалё” Владимир Геннадьевич ня минреми’. -Тюкона нерде’ Андреевской то’ ядхана мядона” ӈаць. Тамальӈгана хуркари” я’ сармик”, нув” сармикана таняць. Пуна тальня’ тована” мальӈгана ненэцяӈг” мийнаць. Ӈэсыва” вэба’ ирыхына небо’ мимба” пяваць. Сыра’ мале манзара пэйваць. Мядонди ядабтамбасетыва”. Тюменьхы «Клуб 7» сидна” ненадумдась. Тикы ӈарка сер”. Маня” президент’ грантм’ нэкал”ӈаваць. Тарцям’ нядмяць хэбидя яляри’ нива” сертабю”. Хуркари” ӈану, хор сертаваць. Тохолкода ӈацекына” ӈани’ тикы грантм’ нядмяць Тюменьхад ӈэсындо’ ёльцянд’ автобусхана тэво”лэйна”. Нерде’ тэввана” мальӈгана яда ӈокара- хась, теда’ тасла” тянё ӈэвы. Тарем’ лаханакур”тахани’ ӈэсын’ тэвываць. Ненэсяри” ӈод” ӈэсындо’ ӈэсь’ ёльце таӈго ӈэвы. По’ ямбан’ мале ӈока ӈамгэм’ сертавы”. Нё’ ядхана сюдбяко пяхад мивы сядэйдо’ ну. Тикадо’ турта ненэцие ядабтамби. Хэвхананда сидя яӈорэй ӈэда харадм’ мимби”. Вадананда, организацияндо’ мяӈэ тараӈгу. Владимир Геннадьевич харта теби тоебида. Манзаравандадамда хэвняд ни недва”лембю”. Ӈэсыхынандо’ хуркари” тохолкова мин- реӈгу”. Ядхананда пихи вэӈгона хаби” илам’ манэ”лабтамби”. Небо’ ӈэсымдо’ сертаба пявандо’ мальӈгана нюрте”э табхад сертавы хорм’ ӈабтавыць. Мюнянда нянё парадамби”. Ӈавнандо’ хаби” харе” ӈэсыхынандо’ тарем’ нянёдо’ сертабавыдо’. Хэвнякуна лабас пирмдад’ ниня ну. Мюнянда Владимир Геннадьевич вадавна, ӈаврадо’ сюрпи”. Ӈавна тикыдо’ мядэнато’ хаебавыдо’. Пирмдад’ ниня’ ӈэдам’ пивня ядэрта нида тэваӈгу”. Хубтаркахана хэбидя ядо’ ӈа. Ӈобтикы етя мивы хардако. Хаби” хэхэдо’ я’ мядота”, сармик” ӈэвэйця” ӈэвы”. Сядэйдо’ харто’ яӈга ваӈгана ӈа”. Хэхэто’ лабэс” ядхана пихиня пяхат мивы сядэйдо’ ну. Хэвхананда нуна хохона хуркари тэнз тохоця” сяры”. Сава иландамдо’ хонрамба тарця ӈавэ сярыби”. Харта яхана ея’ мяд мяры. Мято’ ея - парасин. Пили” хамдомбада сарёхона мято’ мюй’ яда ябцёй.Тибей яхад нёндо’ нэбёб” ӈод” ябтанда ӈабт’ я”авлы. Мято’ ядхана ӈоб” хан хуры. Мань Владимир Климовм’ хонравась. - Ӈэсыхынанда хаби” ила” нямна ёльце ӈокам’ манэ”лабтамбида”. Ненэй ненэцие” ила” саиркат ӈопой мялира” мяры. Ӈамгэ’ тарця? - Мядондаха” ӈэрм’ тер” илам’ вадета нява” хаби” тэнзм’ мэ”ӈа. Пыда иланда саирм’ ёльце сававна теневада. Ӈадьбята хаби” ила’ нямна ӈока ӈамгэм’ ваде”ӈа. Ненэй ненэцие” ила’ саиро хибяри хон- раб”та, вэнзерка ваде”тада. Ӈадьбята хаби” ила” нямна ӈока ӈавэ” манэ”лабтамбива”. Танякуна ненэй ненэця’ нява” Степан Яндо’ манзарава’ мальӈгана пыда иланда саирм’ ёльце теневадась. Ӈадьбята тэнзанда нямна ӈока ӈамгэм’ манэ”лабтамбасеты. Тикы няна” хэ”мяхад ненэй ненэциена” ила’ пуня’ еремя. Ӈэсыхынана” пудана по” мядонда” пили” танясеты”. Ненэйвана ӈэрм’ тер” хэбидя яляхана ненэця” турцеты”. Пыдо’ нянандо’ ёльце мэкад ӈэсеты. Хонрамбададо’ ӈока ӈэсеты.Турти илаӈгы ненэциена” хуркари” ӈавэ сертаба тохоламбасетыдо’. Тикы’ хавна ӈану”та тохоламбасетына”. Ӈануна” мел’ хабина” мийдонзь Вадамбой” ӈэсыва” тамна ӈарамдаван’ харвава”.Тикы е”эмня я’ нямна ӈэда падрона” сертабива”. Ихинани’ тикы ям’ тава сер” ӈадо’. Ханярина илена” ӈэрм’ теро илам’ тамна сававна торамдаӈгудо’. Ваде”мыни’ ненэйвана хурка ӈэвамдо’ тюку кинохона манэ”ӈара”.  М.Яр’ падвы"
https://vk.com/wall-147614552_1537,"Ӈани торова! Весь октябрь на канале ""Ненэй вада"" новинки. Перед вами Вячеслав Хобкович Вануйто - ненецкий певец-сказитель из Яр-Сале. Таких людей, исполняющих фольклорные песнопения, осталось очень и очень немного. В тундре их называли ""ярабц мэта"" автор: [id219185704|Альберт Окотэтто]"
https://vk.com/wall-147614552_1532,
https://vk.com/wall-147614552_1531,"Сярм’ мэтаха̕ Нябимдей класс’ учительӈэ тарана (луци”не) ӈобаӈгуна няни ма”нив: - Галина Ивановна, теда’ сидя не ӈацекэхэ’ нянд̕ ӈэдараӈгудм’, пыдар ненэй вадавна ӈулиˮ тэдоръихиюд. Луца̕ вадавна мань тэдорпихиюн, ӈули” си”ми нинакэхэ’ хамедамбюˮ. Мань ма”нидам̕: - Тамара Николаевна, ӈамгэˮ тикы не ӈацекэхэ’ тэдорць тараӈаха’? Луци” не ма”нив: - Сярм’ мэтаха’ ӈэ”нихимˮ! Тамна ханяӈэхэна урокахана сярм’ пэрцетыхы’. Мань сян’ нянди̕ манзетыдм’, сярˮ – вэва ӈамгэ. Яӈгов, нихи’ намдорˮ Ёльце тэдоръихиюд. Не ӈацекэхэюда хосая хая. Мань учитель” ныланалвахана (учительской) мэдаˮма. Ӈатенадм’. Ӈамгэ” пиркана Тамара Николаевна не ӈацекэхэ’ вада то. Ӈацекэхэ’ ӈод” ӈули” тосаӈахамаˮ, ӈарвэти’ малрихи’ сырӈаха’. Ихинанди’ ма”макэхэ’, тедахав’ еремяни̕. Учительди̕ сидди’ нерняку’ тирциде. Мань нянда ма”нидам’: - Тамара Николаевна, пыдар классаханд̕ ханьˮ, мань ненэй вадавна не ӈацекэхэ’ тэдорпаӈгудм’, пон’ нихиюн нямбаӈгу”, юд”мян минута’ пиркана классан’ тутӈаха’. Луци” не хэ”мяхад, сата саӈом’ не ӈацекэхэ’ ня’ ӈэдарадм’: - Тальняку̕ тохорӈади’! Тикы не ӈацекэхэвахаюд ӈули” иксялмахамаˮ. Мань някунди’ хэхэяˮ, ма”нидам’: -Ӈамгэ луциˮ не’ мальӈгана сярм’ пэрӈари̕? Урок” пуд, хэвнякуна пэраць вэва? Сэвти муӈгорта, няӈоти’ си’ няӈгараˮ, мунзи” няни̕ сырӈаха’. Пыса” нихим’. Мань тамна пэрӈав: - Теда’ классаханди’ хаяди’! Тамара Николаевна ӈани’ сян’ нёя хусаркурˮ, мальӈгананда урокахана пибтиёди’ нёйди’ сабыбюˮ. Классаханди’ тюванди’ серˮ, ӈули” ӈаркавна тэдормэрахади’ ӈэиди’, нёди’ маймбюˮ. Урок” пуд Тамара Николаевна хэвхани̕ то: - Спасибо, Галина Ивановна! Не ӈацекэхэ’ ӈули” ӈаркавна тэдорˮӈахаюдва, теда’ вэва ӈэ”мямди’, маси”, хамедаӈгуди’. Г. Тохоли̕ падвы"
https://vk.com/wall-147614552_1528,"#НадымскийРайон #Нори Наре’ школа’ нямна Россия̕ янаˮ Конституция̕ серˮ хусувэй ненэця̕ тохолкова̕ ватода таня. Ӈацекы школам̕ ёльцебата сероˮӈа. Тикы ӈарка вато̕ серˮ вэба̕ иры̕ нюртей яляхана Россия̕ янаˮ тиӈгывна пыдо’ школахаˮто̕ тохолкованзь ханӈаˮ. Нердена тохолкова̕ ялядо̕ саць ненадо ӈэсеты. Надымской районхана Наре̕ харад̕ терˮ ӈодˮ ӈобтикы нюдо̕ школан̕ ӈэдабтэйдонзь. Таняна школадо’ нюдя, ӈокханда юкад вата хасава юˮ ӈацекы” тохолкурӈа”. Ӈопой кабинетхана сидя класс’ тер” ирсу” ӈамды”. Сидто’ тохоламбададо’ сертаванда манзаядамдо’ ӈобпуд тамби. Тюку̕ по̕ нюртей классахандо̕ самляӈг хасава ӈацекы, ӈопой не ӈацекы товыˮ. Небянадо̕, нисянадо̕ - Наре̕ терˮ. Тетумдей класс’ ёльцянд’ харто’ хардаханандо’ тохолкодаˮ. Тикы’ пуд Ӈыдан’ ӈэдабтаӈгудо’. Таняна школа-интернатхана тохолковамдо̕ ёльцеӈгудо’. Ӈацекы тохоламбадаӈэ Нядонги Людмила Сергеевна, Вылко Екатерина Васильевна тараӈаха’. Сидяӈэ Наре’ я’ терха’. Минрена манзаямди’ савовна теневади’. Екатерина Васильевна сянхав” по’ Нядаӈгардахана небянадо’, нисянадо’ юӈгода ӈацекэхэ”на манзаравы. Тюку’ по’ ӈани’ пуня’ ӈахат манзаяханда товы. Пыда ма” нив: «Ӈопой классми’ тандая̕ школан’ товы ӈацекы”, нябиюмми’ - няхарумдей по тохолкода”. Ӈобкана тохоламбаӈгун. Тарем’ манзаравам’ теневав. Нянани’ едэй сер” ни ӈа”». Людмила Сергеевна Салехардской педагогической колледжхана тохолкованда пуд мале ӈока по” Наре’ школахана ӈацекы тохоламби. Тюку’ по’ школандо’ ерв’ е”эйӈэ тара. Пыда тарем’ тасламбида: «Ӈацекэхэ”нана” харто’ иле хардаханандо’ тохолковадо’ сава. Интернатхана илева’ то”олха ни ӈа”. Небянато’, нисянато’ хэвхана мэвадо’ тохолковамдо’ ханзеркав” мэйрамбида. Тикы’ хавна тамна теда’ школаханана” ӈацекы тохоламбава е”эмня тарана ӈавэрина” мал” таня”. Невхы тоˮолха ни ӈаˮ. Мобильный классхартадава” сертаць. Таняна ӈацекына” ноутбук мэць манзара”. Ӈамгэхэвваˮ юӈгоб” минхана” Нядаӈгардан̕ ервхаˮ лаханава”». Тарем’ Надымской районхана Наре̕ хардахана нюдяко школахана ӈацекыдо̕ тохоламбидо’. Тянё ӈэбто̕ ӈод” ӈарка яхана илена” нито’ пирувна тохолкурӈа”.  Г.Кинчина’ падвы"
https://vk.com/wall-147614552_1525,"#Лабытнанги Хардамдо’ савумдамбидо̕ Пудана по” Си”ив Харве” харад̕ ӈэвахана мэна” ненэцието’ е”эмня ӈока сава ӈамгэм’ сертаби”. Тикы” мал̕ сэвхана ӈади”. Ӈари” тандая’ харад еркана, сехэры’ ядувна ӈани’ ӈопой илека ныланава’ ям’ сертавы”. Я’ ӈылад ид’ сюларцяко” тю”уня’ пюбарӈа”. Пэвсюмя’ няна маниеб” ӈули” со”омбой”. Вынерта ид’ сюларцяко” сянанди” ӈолепяӈэ ханӈа”. Сёё” нядмяць мание” тамна илекарка”. Яля’ тикавна ядэрта” ӈацекы” иде” помна нявотарӈа”. Сянакоӈэ мэӈадо’. Ханяӈэридо’ хасуйӈэ хаюрӈа”. Харад’ тер” ненэця” тикы ныланава’ ямдо’ ӈули” савуˮӈадо’. Тамна ӈопой едэйвана ӈадимы сава сер” – ядембада автобус” ӈатеналва. Лекар” мяд” хэвхана ӈа. Тикы автобус” нултаӈгавам’ манэць, харад’ тер ӈули” маидаць. Хаӈгурта ненэця” сырэй тецьдахана пихина вуни” ӈатенаӈгу”. Школахад мякандо’ ӈэдалёда ӈацекы” е”эмня ӈобтикы тарана сер”. Тикы сидя юнха̕ хавна тамна ӈопой юнм̕ ненэцяˮ тасламбиˮ. Ледовый корт нюбета харадм̕ нэвыˮ. Наӈэдя пом̕ сюртеˮэ ӈацекыˮ, ӈармы ненэцяˮ таняна коньки мэць едейкурць пиртадо̕. Едэй мято̕ нэванзь юнета ненэцям̕ хаˮмыˮ. Алексей Ягудинм̕ сёбарˮ ненэциеˮ поӈгана савовна теневадо̕. Пыда салаба̕ нимня едейкорˮмахана - «олимпийский чемпион». Тикы̕ хавна, ервото’ вадавна, тадри’ пихина няхар” ядемдамбада ӈамдёрцям’ ӈабтаӈгу”. Тамна ӈани’ едэй ӈаво едэй по’ нерцюна, тикад тамна День Победы’ нерцюна сертаӈгудо’. Тарем’ янамбовна ненэця” иле ямдо’ савумдамбидо’. Г. Окотэтто падвы"
https://vk.com/wall-147614552_1524,"#Молодёжка #ЯНАО Хэбидя ялядо’ ӈэӈгу «Ямал- ню”на” я!» Ассоциация’ илаӈгы ненэцието’ отделений сидя ю” поданда ханда. Тикамдо’ нюдя пэвдей иры’ сидя юдимдей яля’ пиркана мэтадо’. Теда’ мале ӈахакуд хамеку”. Сяхари’ хусувэй по’ ӈэрё’ тандая’ товы нидо’ саваркавна торамдавандо’ е”эмня ӈобт’ ма”люрцеты”. Хэвы си”ив яляхана ӈани’ тарем’ сертавэдо’. Нердена сыранда ха”амва’ нерцюна мал” ӈобкана пэдаран’ хэвы”. Саля’ яв’ вархана, я’ хора’ ненадумда”ма’ хэвхана нидо’ ядабтавыць. Сянакур”мандо’ хавна яха’ лаӈг’ хэвхы таборо ма”ламбавы”. Эдуард Хабэчевич Яунгад, «Ямал-ню”на”я! Ассоциация’ ӈэвахана мэна, ӈаркамбой нядо’ тикы яляндо’ нямна тарем’ лахана: - Сельбя’ няна хусувэй по’ тарем’ илаӈгы ненэциена” нидо’ торамдамбидо’. Нябимдей, няхарумдей по’ тохолкурта”, ассоциацияханана” илаӈгы ненэцието’ отделенийхана мэна” тандая’ товы няхато’ иландо’, тохолковамдо’, ӈамгэ сава серо” минревамдо’ ваде”ӈа”. Тарем’ помнандо’ лаханакурць янамбовна нидо’ торамдамби”. Илаӈгы ненэцие” отделениена” мале 20 поданда хая. Илма” етри’ нерня’ миӈа. Тад тасла” ӈацекына” организация пон’ манзара. Тюку по’ нянана” Салиндер Эдуард мэ, небяда, Окотэтто Клавдия Юрьевна ӈэвы. Пыда нюртей по’ отделениена” ӈади”ма’ мальӈгана нянана” нида нядабись. Ӈопой яхана ӈамдёда нись ӈа”. Теда’ мале хасава нюда поӈганана” мэӈгу, маси” пыхыдамда тамна саварка серкана ӈадимдеӈгуда. Тюку ялява” ӈули” савовна мэ”ӈава”. Тюку яля’ футболхана сянакурӈаваць. Ихинани, не ӈацекы” няхатато’ ва”лёй ӈэвы”. Нябиюм’ ӈарка нядо’ Сергей Валентинович Худи ӈобтикы инда ядэрабцо ваде”ӈась. - Хусувэй по’ няна едэй ӈацекы” турӈа”. Поӈгадандо’ хибяхав хуняна мале ни турт”, ханяӈыдо’ нянана” хаёда”. Пыхыдадо’ сава серкана манэ”лабтаӈгу”, тохолковандо’ ямбан’ ӈока ӈамгэм’ тидхалеӈгу”. Ханяӈыдо’ юнета ненэцяӈэ ханда”. Сяхав тарем’ организацияхана ядэр”мына” яханато’ юнета ненэцяӈэ хаяць. Маси” теда’ товы” поӈгана сяхари’ е”эйдана манзараванда ӈадимда”. Тарем’ Салехардахана «Ямал-ню”на”я!» Ассоциация илаӈгы ненэциена” отделенийхана мэна” нидо’ торамдэйдонзь. Галина Кинчина’ падвы"
https://vk.com/wall-147614552_1522,"0+ #ДляСамыхМаленькихЧитателей Тёняко’ иле”мя (Лаханако) Ӈобˮ мэва’ не нянда ня’ ӈуво мадаванзь хая. Нянанда молокахана панаць кувшинм’ хана. Молокосавэй кувшинамда ӈобт’ сяравы ӈуво’ мандал” тяха’ сюр ӈада. Ханяд ӈэбата ӈод” тёнякор кувшин’ хэвувна ӈадимя, ӈэвамда кувшин’ мю’ сы” ӈаӈада, молокам’ мал’ ӈамада. Хэванзь ӈод” пяӈгудась, маянд’ еремя – ӈэвамда кувшин’ мюд тюхулць я”мада. Тёнякор кувшинам’ ӈэванда ниня минарць, ӈэвамда парапа”, ӈобо” манзеты: – Нявэ”, кувшинко, си”ми ӈэдара”ма, сянако мась ӈэя! Ебта”, си”ми тарем’ нён пэр” нён ӈандесад”, нён исякабтю”, маськоко ӈэява. Ханзели” пэрпата ӈод” кувшинанд намдортада яӈгу. Тёняконд ненхада париде то: – Ӈатенахаркар”, мань сит пядм’! Сававна ха”амаван нибˮнанд харва”, мань сит ит’ сэйраӈгудм’. Тёнякор хахаяда яха’ няю’ нявоты, кувшинамда ит’ сэйрабтамба пяда. Ит’ сэйнана кувшинар тёнякомда нянанда ханада. Та’ малда. Луцаʼ вадахад ненэй вадан’ Н.М.Янгасова’ падвы"
https://vk.com/wall-147614552_1520,"#Памятник Сегодня в поселке Тазовский знаменательное событие - открыли памятник предводителю ненецкой-хантыйской бедноты Вавлё Ненянга, хотя события происходили несколько столетий назад, память о нем до сих пор жива в умах земляков и предков, одна из них Валентина Сатыкова (Ненянг), которая знакома со предком ним по рассказам своих родителей, хотя в то время не говорили вслух, о его жизни узнавали слушая легенды и были из уст стариков. И второклассник Матвей Ненянг свои 7 лет еще не осознаёт, что он прямой потомок известного человека, но уже мужественный и целеустремлённый взгляд семилетнего мальчика выдают в нем прямого потомка Вавле Ненянг. На торжественном открытии глава района Василий Паршаков, поздравил земляков с таким знаменательным событием, и выразил надежду, что с открытием памятника национальному ненецкому герою на земле Тасу Ява появится новый пример для подрастающего поколения, чьи благородные поступки который символизирует неординарного человека в защите своего народа.Также выразил слова благодарности всем тем, кто воплотил эту идею. Один из инициаторов создания памятника был Сергей Николаевич Харючи, он подчеркнул, что события происшедшие несколько столетий назад, живы в памяти предков. Когда они работали над книгой Галиной Павловной Харючи и не подозревали, что это переродится в мощный проект и объединит такое количество людей и памятник будет являться культурным наследием жителей района. Символично, что монумент установлен над сопкой, от которого пошло первичное название поселка. За всё время по установке памятника поднимался трижды. Вначале в 40-м году подняли вопрос по установке, к сожалению, война помешала, 1990 году-пытались, и сегодняшний вариант принятый очередным съездом Ассоциации «Ямал-потомкам!», которое проходило в Тазовском в 2017 году и тогда было поручено главам муниципальной власти образований увековечить имена наших великих земляков. Такие события сохраняются в памяти народа, как сегодня память о Вавле жива в его предках. Конечно, было неоднозначное отношение по установке памятника, знайте и помните к любой исторической личности всегда неоднозначное отношение и наш народный герой, который восстал на защиту бедноты помог своим землякам и соотечественникам. Несмотря на тяготы судьбы он не сломился , и в народе до сих пор сохраняют песни, легенды, а благодарные потомки слагают произведения о своем земляке, который родился на священной тазовской земле. «Спасибо, что помните его будете рассказывать своим детям о нашем земляке Вавлё Ненянге»- заключил Серей Харючи. А вице президент Ассоциации «Ямал-потомкам» Сергей Худи вручил выписку из протокола внеоочередного съезда 2017 года Ассоциаици «Ямал- потомкам!», где общественность проявила инициативу увековечения памяти героев которые внесли в историю вклад, и один из них Вавлё Ненянг «Ваули Пиеттомин). автор: Марина Яр"
https://vk.com/wall-147614552_1515,"Нянь’ яхал”  Пелей’ няна ва”анда Хутёко”я тэвамда манзабта, хакцяхаюда мятрев’ тэръяӈаха’. - Ӈацяли тонараханю”, ехэрана хибя’ товы ӈэб”, нисяв’ мадарт”, - ими ядэлы”. Мярёй мальцякоми серахая”, пин’ тарпыв”. Ненэся ӈод” поёрць хан”мы ирими товы. Ӈацялиӈэ вадетами – ирив. Ирими ӈэвамда хамэдамбивава. Нисян’ харва”, «ӈаця» вадам’ тэвада”, тарем’ нюмдебю” нивав’. Ӈацяли, паӈганда хэван’ ӈамдахая”, пэта пэй”. Мань хэвахананда вэнекоцями сянакултамбидм’. Саць сахамба”ни ирими манзеты: -Пубтане, ӈамгэ хасава ӈацекэдрев’ санарӈан? Тикырихина хаця” хасерцетыв”, пунахав” ӈани’ тёрсавэй” сюрбелангува”ма. Пэта мале” мяхаданда, ирими мят’ тю. Мань ӈод” тюӈгудамзь, пыда ӈани’ тарпы”, ӈаябад’ хыдяӈэ мэта еся’ хыдякомда ня”амби: -Пэдавако, сяянд ед’ пинван’, тохорманзь хань”. Ма”лавы” ӈодид хардан’ ханаид, маси” хибяхав няньдамд тата. Вэсако’ есям’ ня”амва’ яля тамна хубта. Ирини вадаха” инзелевани сер”, нянь’ ӈабтакоко пыяни’ сивня лехэдана’ то”олха. Мале сян яля’ халярим’ пэрӈани’, тырабтавы нянькоцини’ ӈани’ сусаць… Хыдями пандамб”хава” вареми мэцадама”. Хурка’ то”олха ӈоди ма”ламбавакэдм’, нив тене”. Хадрё”, лынзермя” ӈэвакы”, паромба ма”ламба пяб”, сарасетыд”. Хыдяни панахава”, харад’ няю’ пя”нивав. Ӈули” янамбоковна ядада”ма: вэнекохот сейми нив пин”. Хыдякоцями сидя ӈудахана мэёвна ня”амбива”ва. Вэно” мадлава’ сер” пуня” хацясетыв сюрб”. «Ӈацяли тунда хэвхана ӈамдё, халям’ нивняв хырабю”. Ханя’, няньм’ хосаянаӈэ си”ми нив’ ӈате”. Тикэнда, ханзер” мань няньси” салтыв”. Хэ”яхадэм’, саварка ӈэбцу. Тад ӈод”, сяторик” вэн” сярсятыню”. Нензета” вэнекохов” вуни” сятор”», - ив’ тарем’ ядэрӈа. Ӈамгэда ӈэвна, мадарта вэно” помна миё”мами сабе нив тене”, харад” помна тоса ядсадма. Екар’ ханяӈы мят’ тюб” сава? Си”ми питарӈая”? Теда’ им’ нэдараб”, та’ мальӈгана ӈобкарт луца’ вадам’ ехэрадамзь, ханзер” лаханаванзь ятнавы ӈэб”ни? Пихина хибяхарт яӈгуню”. Ӈэварими сюра - маси” хибям’ манэ”тадм’. Лакри’ нянь’ ӈабтм’ намднидам’.Тикы ӈабтм’ нёда ялъяв”. Нянь’ ӈабт ӈули” варняӈы хардан’ си”ми тэвра. Нё ханя’ паклю”. Сидер’ сивня не’ ся” ӈадимя. Ӈамгэ’ пиркана луци”не’ пин’ тарпы”. Нём’ нэванда сер”, нянь’ ӈабтакако пыяни’ си” лядмондов’! Луци”не’ ӈамгэм’ ваде”макы, лаханахава лаханась. Мунзялманда сер”, мань вахалъяв, тикад ӈодини” хыдяком’ манэ” лабтабидма”. Не мале пон’ мунзи” няни’ сырӈа. Тахав’ хыдями ханада. Мань пихина ӈатена хаидм’, таӈгамъяв: хадрё”, хыдями терси” вунида тат”, «нянь» вадахавм’ хусувэй луца нидав’ тенев”. Ненэсянда ӈод”, хыдями терси” нида та”. Нянь’ яхалаком’ хыдяни терӈэ мэвы. Тикавахад, тёркосавэй”, вэно” помна мерцярими пу”лэй”. Няньни яхалаком’ макани’ сюрӈав, мара” ни”тавэдм’. Мят’ тэвхава”, Ӈацяли тэри маи”: - Не ню хурка ӈэӈгу! Ӈопойӈэ илевы ӈэб”ни, хибя няньдами татса? Ядэртахани, ирими ӈарка”я сюмбаӈгм’ хыравы. Няньм’ тасоць савовна ӈаябарӈани’, таӈга сяяндакэни’. Мань вадаха”нани пэдавэдм’ нидам’ ӈа”. Ӈэмунзи”я’ толь’ хэван’ си”ми нив” ня”ам”. Ва”ав ни’ тирць хэня’ то”олхадэйм’… Теда’ тасла”, Ӈацяли си”ми илвы. Нема тахамана вадида намдоръян: - Не нюми пэдавы… Харад” вэнеко”я мальцякомда хацяня” ӈадас”… … Тюку ваде”мэми сяне” по” тяхама. Нянь’ яхалакон’ майвы ириени’ сэв тенд’ тенейн’.  Г.Тохоли’ падвы"
https://vk.com/wall-147614552_1514,"Харвобтана манзаямда тохолавы  Салехардахана ӈопой илебей ненэй нем’ лахана ня”ӈадамзь. Пыда те- да’ едэйвана товы нита тотрев’ ӈобтикы ту’ ӈанохона ю” по’ пуняна тюкон’ тохолкованзь товы. Мале сянхав по’ манзара. Лахарёми’ ти. -Ӈамгэ’ я’ теран? Мят’ тер” ханяна иле”? -Салехардан’ Нядаӈгарад’ няд тодамзь. Нини” Ӈыд’ тер”. Мал” хардахана иле”. Та’ ненэй мяма” Ӈыд’ няӈы выӈгана ӈабтасетыва”. Сыранда ха”амва’ ёльцянд’ таняна нусеты. -Ханяна манзаран? -Мань «AZ-studio»хана манзарадм’. Студия ервӈэ Александр Забегаев тара. Ӈэва’ тар” пюдыбидм’, ӈолепядабидм’. Ӈопой вадахана манзь”, ненэцие со”омбойӈэ сертабин. -Ханзер” парикмахерӈэ хэсан? -Школахана тохолковани’ мальӈгана етри’ не’ ӈацекы” нини” танёпасетын. Хуркаривна ӈэвандо’ таре сертасетын, паӈгалпасетын. Салехардахана тохолковани’ ёльцяӈгана ӈобтикы тикы серми нивась юрыбю”. Тохолко нята нини” со”омбовна сянанди” танёхо”на ӈэвдо’ савумдамбасетын, мэцэймдамбасетын. Интернетвана видео-урок маниесетыдм’, харни пыхыдами таняд едэйвана танё” паӈгалпа тохоламбасетыдм’. Манэ”мыни тене”, нини” тамна савацейвана” та”нёцетын. Колледжхана хореография отделениехана мэдамзь. Тохолко’ пудана похонани’ хамедав: тохоламбавы манзаявнани’ нидм’ манзараӈгу”. Ихинани’ ӈэва’ таре пюдыбава’ манзая савась. Тикы’ нямна сидна” тохоламбада луци”нехэнани’ лаханакурӈадамзь. Пыда таминда Александр Забегаев манзарава’ мят’ си”ми ӈэдабта. Ма”нив: «Манэт”, маси” пиртар». Хусувэй яля’ колледжхана тохолковани’ пуд парикмахерской мят’ ядэрцетыдм’. Нядаӈгосетыдм’, ханяӈэхэна ӈолепям’ хулцотадм’, пюдвы ӈэва’ тар” ӈобт’ ма”лаӈгудм’, ненэцие” ӈэв, ӈолепяхана мэ”мы” хыди халтаӈгудм’. Тикы’ помна Александр си”ми табедамбасеты: хурка ӈэва’ тарм’ ханзерка манзаяць, хурка ӈолепям’ мэць, ханзерка хулцоць тара. Тарем’ янамбовна едэй серт’ тухудм’. Ӈамгэ’ пиркана харни манзара пэйваць. Тев’ мин’ тюку студияхана мэдм’. Ханяӈы ненэця” маньрин няни’ ӈэвдо’ пюдуванзь турӈа”. Луца’ вадавна харни «клиентский база»ми таня. Тюкона манзаравами ихинани ӈули” пои. -Ханзер” тасламбир, ненэй ненэця” тюку илаӈгана хурка” ӈэбто’ та- ра”? Харт пыхыдамд ненэй неӈэ тасламбир? -Тюку илаӈгана ненэй ненэця”, ханярина илебто’ ӈод”, пуня’ ӈэбто’ ни тара”. Выӈгана, нюдя хардаха”на илена нина” хусувэй ехэрана ӈамгэм’ теневабто’ сава. Тикы’ ирманя” ненэй ненэця’ ӈэвамдо’ юрыбабто’ ӈобтикы ни тара”. Сямянхат тарана - харт ненэй вадар. Мань ненэй недм’. Вадами теневав. Ненэй ненэця’ ӈэвами сяхарт нив такалпю”. Нянани манзарана” ӈокамбой пелядо’ мал” тэнзувнандо’ луца”. Несэй хардаха” манзараванзь ӈэдалёрпана”, нердена вадами тарця ӈэсеты: «Мань ненэй недм’, Ямал’ терадм’». -Теда’ тохолкованзь товы илебей ненэцяӈг” хурка вади хэтаӈгун? -Нерня’ ӈада”. Школахана тохолковани’ мальӈгана ӈарка тиртя ӈанохона несэй хардаха” ядэрман’ харвадамзь. Ихинани’ тикы ӈули савась. Теда’ манзаявнани’ ханяримна ӈэдалёрӈадм’. Хуркари едэй хардо манэ”ӈадм’. Сейда харвана хуркари манзаям’ пирдалеӈгу! Ӈопой яхана нёда ӈамдю”. Тудрев’ туӈада”. Нибта” харва” сава серт’ хибяхарт сидта ни тэвраӈгу”. Ханяӈэхэна сертабада манзаяра” саӈговобта, таминда нёра” пилюс”. Малнда ёльцянд’ минрера”. Хуркари манзая ӈэбта ӈод” инда ядан’ сертабира”. Лахана ня”мэми Ядне Мария Владимировна. Сидяӈгахана манзаяхананда мэ. Г.Кинчина’ падвы"
https://vk.com/wall-147614552_1511,"Вынд’ тэвор”мэхэ’ Тандая’ сидя учёной нява” Сё-яха’ вымна ӈэдалёр”мэхэнзь. Александр Волковицкий няби Александра Терёхина ты” пэрти” ӈэсы”мана ядэрмэхэнзь. Пыди’ тет ю” мяд’ терм’ ядабтавэхэнзь. Тикы ненэця” Сабетта’ тяхана мюсерӈа”. Тарця манзаяхананди’ сидти’ «Илебц» община’ ерв Роман Окотэтто нядавэхэюдась. Учёнойха’ вымна мюсерта ненэцие” илам’ тохоламбихи’. Савовна таслаӈгуди’: хурка едэй ӈавэ” ӈадимя”, ханзер” невхы иринато’ вату нёдэйдо’. Пыди’ мале танякуй по’ тарем’ та’ ямбан’ ӈани’ вымна мюсер”ӈаханзь. Тэхэ”на мэни” илам’ сававна теневади’. Теда’ ӈэсы’ ӈацекэхэ”на мюсерта садикм’ сертавыць. Александра Терёхина нюдя ӈацекыдо’ тохоламбавыдась. М.Яр’ падвы"
https://vk.com/wall-147614552_1509,"#ЛитературнаяМинутка «Уж небо осенью дышало» А. С. Пушкина на ненецком Перевод: Л. В. Лапцуй Автор фото: Вера Сюлись 🍁🍁🍁 Нувʼ няра ӈэрёйма, Хаерˮ ӈодˮ хунилыˮ, Яляˮ ӈодˮ хэбимяˮ. Пэдаранд сеˮнакоця Инда вэвамʼ хэтыбинё. Синё ти лехэбтынёˮ, Лабтиˮ ниня морена. Маренуй ябтокоцяˮ Тёрсавэйʼ пэрӈадоʼ, Иба янʼ нэкалпидоʼ. Пихи-пихина мание Нумад ӈодˮ ӈэрёйманеˮ, Носиндалававаˮ Ненэхэˮна еӈалынёˮ. 🍁🍁🍁 Уж небо осенью дышало, Уж реже солнышко блистало, Короче становился день, Лесов таинственная сень С печальным шумом обнажалась, Ложился на поля туман, Гусей крикливых караван Тянулся к югу: приближалась Довольно скучная пора; Стоял ноябрь уж у двора."
https://vk.com/wall-147614552_1508,"Илева’ ямбан’ ёрӈа” Тазовской районхана Ӈэдя выӈгана Юрибей таӈоця’ таня. Илева’ ямбан’ ненэця” таняна халям’ пэрӈа”. Ӈэдяӈгад ӈэдала”махад явм’ сята няю’ ха”авраӈгур. Тикан’ Юрибей яха ӈадара. Ӈамгэ’ пират ӈэдалё”махаданд таӈоця’ нимня ӈадимдан’. Яхандо’ надо’ ниня мядодо’, хардадо’ нито’ ядхана ӈа”. Ӈыхы ян’ ябере”. Юрибей - илева” ненэй ненэцие” мэлва. Та’ нядэ” хаюрӈа”. Сыв’ тэхэ”нато’ мэ”. Хусувэй нара’ вы’ тер” мядодо’ яхандо’ лаӈган’ нито’ тахаӈгад пере мярыбидо’. Тарем’ илева” иле”. Халяда ни сусаӈг”. Хэбидя сайнорма’ похона сянанди’ тоннхана сопасетыдонзь. Теда’ ӈод” невхы иринато’ тотрев’ ненэця” та’ ямбан’ ёрӈа”. Вэба’ иры’ пудана яляхана ханяӈыдо’ мале ямдавыдаць. Ӈани’ ӈэрёй сэврин’ хаиць. Та’ ёльцяӈгана ёртя” пэвсюмя’ няна моёта”. Манзеты”, пэвдяхана халяда сававна ми”ӈа”. Паӈонандо’ ненэця” пондо’ планм’ томдаби”. Тюку’ по’ ӈод” ӈобтикы варемдо’ мэ”ӈа”. Хахаяда яля’ таняна мале няхар” тонн сэврим’ ӈыдавыць. Тикыдо’ я’ мято’ мю’ ма”ламбидо’. Ӈамгэ’ пиркана «Нум» нюбета ӈарка ту’ ӈанондо’ Ӈэдяӈгад тоб”, ёртя” халяна пандавы ӈанохонандо’ таминдо’ таня’ минда”. Мале танякуна факторияханандо’ ӈацекы” ед’ садикм’ сертавыць. Школан’ ниня’ ядэрта” таӈоця’ тер” ӈацекы” таняна ма”люрӈа”. Пыдо’ тэри ни” ӈамдю”, ялэ” ӈамгэ пэрмамдо’ сидто’ маниенидо’ ӈахакуд тасламбидо’. Тарем’ яля’ тэри мядо’ поё”мана ни” нявотар”. Маӈгты” ирыхына интернетвана, сотовой телефонувна лаханакурць пир”ӈадонзь. Тарця юнм’ ӈули” саву”ӈадонзь. Пыдо’ луци” мутры нядмяць хуркари” тарана серодо’ тасламбиць. Тикадо’, ӈопой, пон’ нись манзара. Тарем’ ӈод” тарабата ӈарка ян’ лахана телефондо’ таня. Юрибей’ тер” ӈани’ фактория’ терха” тасла” иландо’ сава. Вата есяндо’ таняб” лабкахад хуркари” тарана ӈавэ тэмда пирӈа”. Халядана” ня”муванда недбяндо’ няю’ тэмдорӈа”. Няньдамдо’ хусувэй ялэ” лабкандо’ не” ябцыби”. Тикадо’ ёльце ӈавы”доӈа. Хибяри едянда ӈадимб” та’ лекарадо’ манзара. Тикадо’ ӈамгэри” хабцяӈгат” сибдамбида. Тарабата тиртя ӈаном’ ха”ӈа”. Тарем’ Тазовской районхы Юрибей таӈоцяӈгана ненэй ненэця” иле”. Хурка ӈэвамда тюку кинохона манэ”ӈара”. Тикамда манэ”манда няю’ AR.YAMAL приложенийм’ телефоната” мю’ мэда” . Пуна’ интернетра” табцадара”. Тикы’ пуд сидяӈг’ ед’ тидхалера”. Тикарихина манэ”тара”. Сидяӈгава” ненадумда”масавэй. Нида” манэ”яда”. Марина Ярой’ падвы Сидяӈго пыда сертавыда"
https://vk.com/wall-147614552_1507,"«Дорожной карта» сидто’ нядаӈгу Пудана по’ юнм’ минрена”, ервона” «Дорожной картам’» ваде”ӈа”. Округханана” сававна илевана” е”эмня минрена серодо’ падыби”. Тикадо’ тяро”та. Тохолкова’, лекар” манзая’ нямна тарана ӈавэ” ма”ламби”. Ӈопойдо’ маня” ӈэрм’ терӈэ нямнана” ӈа. Теда’ нядэна”, тэхэна мэни” нина” ӈамгэн’ харвавандо’ нямна хонаркурць ервона” няндо’ ӈэдалёрӈа”. Тарем’ мале Приуральской, Надымской, Тазовской, Ямальской районхана мэць. Ненэциена” ӈамгэн’ харвавамдо’ тидпой” ваде”ӈадо’. Тарця программам’ нядмяць илева” выӈгана мюсермы” , мат” ю” потна нина” иле хардадамдо’ ня”ма пирӈа”. Пуда’ Надымской районан’ тэворӈаць. Таняна ты” пэртя” ма”нисям”, правительствовава” тохолкода” нюдо’ есяха”на нядабаб”то’ тара. Тарем’ Тазовской районхы Даниил Лаптандер ма” нисяв, ӈацекына” нерняӈы иламдо’ харто’ тасламбабато’ сава. Тохолкован’ харвана”- таӈга ехэрана илам’ тохоламбамдо’, невхы иринато’ илам’ нёдаван’ харвана” ӈобтикы хуняӈы яляндо’ нямна няркнабто’ ни серос”. Тохолко хантина” мирци” тохолковандо’ няю’ ханяӈэхэна ӈопой балл’ пирувна тянюлереӈга” . Тарцяхана тохолковам’ нядаванзь небянато’, нисянато’ таӈок есядо’ яӈгу. Ӈадьбята нянандо’ нядмаӈэ еся тараӈгу. Тикы сер” «Дорожной картан’» мэӈгудо’. Тикы’ няю’ ервона” сертификат” ӈадимдеван’ харва”. Тарцяхана тохолковамдо’ салда пиртадо’. Ӈобтикы Тасу’ яв’ няна ненэця” ня”марпада ӈавэрито’ хумбасьда ӈэвам’, вэнзерка манзаравамдо’ хэтвыць. Ӈавэри, сяха’ тамбавамдо’ вы’ тер” нидо’ волтамбю”, ӈопой хурка ӈэвадо’ нянандо’ вэва. Ня”марпада генератордо’ самляӈг по’ е”эйӈэ ӈопой иры’ манзара”. Бензинхана мэта ихибциедо’ ӈани’ тэри хумбасьда”. Ӈыхы яхана илена ненэця” пырдари’ тэврамба нидо’ пи-рас”. Тикы серм’ ӈани’ тяхасовна ервона” тасламбаӈгудо’. Кристина Неркаги ма”нив: «Таӈоцяӈгана ненэй мякана илеб”, не” сяхарт тэри’ ни” ӈамдю”. Пыдо’ вэсакудо’ нядабавандо’ е”эмня пили” варемдо’ мэ”ӈа”. Тикы’ няю’ хибяхарт есям’ ня”андоs ни” салдамбю”. Ёртина” халям’ ӈокавна ватабто’ есяна таӈгасетыва”. Тад’ нерня’ выӈгана мэна не” ед’, манзарана вэсакудо’ нядабадаха” ӈани’ недбядамдо’ серта тара. Ӈэрм’ яханана” не” манзаям’ хибяхарт нида манзаяӈэ тасламбю”. Маня” ӈобтикы халядана” нина” пирувна манзарава”. Сидна” ӈобтикы юрыбабто’ ни” тара”. Недбяна” таняб” ӈули” сава ӈэӈгу. Таӈга илеӈгува”». Вэба’ иры’ пудана яля’ пират’ ервона” округна” тиӈгы ӈэрм’ тер” лаханако нята”. Ненэцяӈгат намдавыдо’ ӈобт’ ма”лаӈгудо’. Пирпато’ мюсерта”, нядэна” нина” едэй нядми” округна” правительство ӈадимдембаӈгу. Марина Ярой’ падвы Сидяӈго пыда сертавыда"
https://vk.com/wall-147614552_1504,Вэнекоця (Лаханако)
https://vk.com/wall-147614552_1501,
https://vk.com/wall-147614552_1495,"Ненэця’ ил’ Ӈари’ танякуна Наре’ хардахана ёрти” ялям’ мэ”ӈаць. Харад’ тер” мал” Яра’то’ вархана ма”лёвы”. Ненэй ненэця”, ӈысма” ӈахат ӈобкана мэ”. Ӈани’ я’ ёт’ илеванзь хэвы” ненэця” небянато’, нисянато’ илева’ ян’ ханяӈэхэна турць пэрӈа”. Тюку ненадо’ яля’ ед’ ӈод” ӈопой не соя”ма’ яханда товы. Нюмда Нина Ходевна Анагуричи. Пыда мерета тиртя ӈанохона Нядаӈгардахад товы. Ӈавнанда Наре’ хардахана соявы. Мани’ лаханакур”ӈанинзь. - Харт еркарар хурка? Небяхаюд, нисяхаюд ханяна манзарасаха’? Еркарами Няды. Ты” пэрти” мякана Сандя’ яха’ хэвхана сырэй нумгана соявэдм’. Луци” мят’ си”ми тэвравандо” мальӈгана Нина нюмдми падвы’. Советской ила’ мальӈгана ненэй нюбе ӈацекэхэ” сабе ниць мипю”. Нисями Няданги Ходя, «Родина» колхозхана бригадирӈэ тарась. Нядаӈгарад’ няна еся’ сехэры’ хэвувна мюсермы”. Сехэрым’ сертабади” луцахат ӈамзавна, халявна выӈгы илаӈгана тарана ӈамгаридамдо’ тэмдабавы”. Сярда луци” нивыдо’ пилюс”, ханяцей нисями поӈганандо’ сава нида танявы”. Нердена мэва” ня”андо’ сярда луца това’ мальӈгана мэкад сер” хадкэвы. Ӈэсы’ тер” ӈаябармы”. Мал” нюдяко ӈацекэсавэй” тикана мэвы”. Нисями луцам’ манэ”манда сер”, ӈуданда терад ми”ман’ харва”, някунда хэвы. Луца харсавэй ненэцие” манэць, сеянда хэсь, ӈули” мер” хунвы. Ненэцие сидта маядавандаӈэ пявы. Тикы’ пуд 1953 по’ ёльцянд’ тикы луца’ вэсако ханяӈэхэна ӈэсыхына турцеты, мядонзеты. Яна” ӈарка нермбэртя юӈгомахад сехэрым’ сертабада сярда луци ӈани я’ ёт’ ӈэдабтавакыдо’, еся’ сехэрым’ сертаба ӈэвадаладонзь. - Ханяна тохолкосан? Иланд’ сехэры ханямна хэса? Тетумдей класс’ ёльцянд Наре’ школахана тохолкур”ӈадамзь. Интернатхана илеваць. Тохолкована” пуд пашнян’ ядэрцетыва”. «Родина» колхоз’ танява’ мальӈгана таняна хуркари ӈавар” вадёнасеты”. Картошка, капуста, репа, морковь, лук, горох, хусувэй ӈамгэва” танясь. Тикыдо’ Ӈыдан’, Еръяхан’, Нядаӈгардан’ мирдапаванзь лапкаха” ӈэдаб- тамбасетыдо’. Маня”, ӈацекэӈэ, ӈэрё’ няна тикы ӈаваро ма”ламба нядаӈгурцетыва”. Ӈадьбяни’ нюдя ӈэдахани’ ханзер” вадабавамдо’ теневав. Тет класс’ пуд Ӈыдан’ сидна” хана”, сидндет класс’ ёльцянд’ таняна тохолкурӈава”. Тикад лекараӈэ, ваданани’, Тюменян’ тохолкованзь хаядамзь. Ӈарханда, тамна’ тяха’ вунив мале”. Небяюни’, нисяюни’ хаӈгулэйханзь, мякни’ салъядм’. Сян тохолкованзь вунидм’ хань”, хаӈгуртахаюни’ маниедм’. Юӈго”махаданди’, ӈамгэ пират иле”махадани’, хуркари манзаи пэрӈадамзь. Халям’ хадабадаӈэ, ӈуво маторпадаӈэ тарадамзь. Ӈэрё’ няна хардан’ ха”мыдамзь, таняна иле пэйдамзь. Нерде’ клубхана манзарадамзь. Тикад школа’ директор си”ми интернатан’ ӈацекы пэртяӈэ ханась. Харни’ ӈацекэдма”, тарем’ ӈод” пир”ӈавась, манзаями савовна минревась. Хаюпа хаядм’, сидя не нюми соядм’. Тикад илми тарем’ ха”мы, Еръяхан’ тэвыдм’. Таняна вечерний школам’ ёльцедм’. Почтальонӈэ манзара пэядм’. Таддикахад операторӈэ пыхыдами тохолав. Сянхав по’ тарем’ мэнахани’ си”ми почта’ мяд’ ервӈэ манзараванзь табедаць. Хусувэй тиртя’ ӈаном’ хуркари нумгана ядабтасетыдм’. Харад’ тер” ненэця” почта’ мяд’ ёльцянд’ ня”амвыни’ тэвра” си”ми нядасеты”. Ӈокханда сидя ю” по’ ямбан’ пенсияни’ ёльцянд манзаядни мэ”ӈавась. Самляӈг ю” похонани’ ӈани’ ӈацекы пэртяӈэ хаядамзь. Ю” по’ ямбан’ интернатхана ӈацекы воспитательӈэ тарадамзь. Тикы сер” сейханани’ ӈули” поись. Небяха”тато’, нисяха”тато’ хубтана мэна” ӈацекэця” муӈгни’ етри’ инзелесеты”, пэдава” ӈэсеты”. Ненэй не ӈэвами’ ихинандо’ сава ӈэвакы. -Теда’ ханяна илен? Хурка манзаям’ пэрӈан? Мани’ вэсакони’ ня пудана по’ Нядаӈгардахана илелъяни’. Вэсакоми, Никита Александрович, ненэй вадавна, луца” вадавна падна. Падвыда газетаха”, журналха” ӈэдабтамбида. Мань ӈани’ пенсияхана мэдм’. Та’ Нядаӈгарад’ вархана нюдя хардакохона иледм’, харни’ ян’ ӈабтавыни’ вадабидм’. Нюдя ӈэвани’ мальӈгы теневавы серони” тензебтембидм’. Тари мэбни’ нойхад падкоци сертабасетыдм’. Пудана по’ ӈодяко паӈгалпа пядамзь. Сертавыни” ӈуда’ терӈэ мядондини’ тоб” мицетын. Ӈодяко паӈгалпа , Светлана Ходевна, нябакоми си”ми тохолась. Тикы’ нерцюна” тарця серкад ехэрадамзь. Пыда ӈод” ӈобтикы хардан’ ха”амванда сер” тарця манзаям’ тохолавэда. Илеванда ямбан’ ненэй ембдяро сэдыбасеты. - Нюд ханяна иле”? Хибяӈэ манзара”? Не нюхуюни’ Нядаӈгардахана илеӈаха’. Нюни” мал” манзаяха”то’ тохолэйнась. Ӈопой не нюми, Тамара Борисовна, лекарне. Ихинани’ мань е”эйдани тарця серт’ пыхыдамда тохолавы то”олхада. Манзаямда ӈули” пир”ӈада. Ӈаркаюм’ не нюми, Наталья Борисовна, библиотека’ директорӈэ тара. Хасава’ нюми Тюменьхана, банкхана падро падыбадаӈэ манзара. Нюдя ӈэдахаданда нисянда ня” табедамбасетыми’: «Тэва” теда’ юӈгу, ӈадьбята манзаямандар юӈгу, тохолкур”, сертабадар таняӈгу!». Нюни” харад’ илам’ мэ”пато’ ӈод” ненэй ненэця’ ӈэвамдо’ теневадо’. Ныхындо’ пирувна ненэй ненэцие” ила” недам’ нерня’ минредо’. Лахарёми’ ёльце”махадани’ тарем’ таслав, Нина Ходевна хусувэй манзаяхананда пуня’ ӈэда ненэця’ ни ӈа”. Почтахана манзараванда мальӈгана ненэй ненэцие” «Ялэмдад’ нумгы» ансамбльхана сёё мэ”мысь. Сёётэй нита ня” хуркари ненадо’ яляха”на ненэцие маябтамбасетавы”. Тедалахана ӈармы ненэця” тикы нидо’ тенейдо’.  Сидяӈгахана Нина Ходевнам’ ӈацекыта ня” маниеда”. Пыдо’ Надымской районхы Еръяха’ тер”, теда’ мале мал” ӈарка ненэця”. Г.Кинчина падвы"
https://vk.com/wall-147614552_1493,"Падна пир”ӈава” Пилю” ирыхана Салехардахана илена” ӈэрм’ тер” диктантм’ падыбиць. Маня” тикы ялям’ ёльце ӈатеваць. Ненэй ненэця поӈгат” паднаванзь сидя юкад вата мат” ненэця” товыць. Хусувэдо’ сававна падуванзь ихинянда енась. Мал” ӈэбто товандо’ нерня ненэй вада правила” тензебтембавыць. Ханяӈы” харто’ теневабцоридо’ ибе”мыць. Паднавандо’ пуд хусувэдо’ ханзер” падна пир”мамда теневаван’ харвась. Пон ниць ӈатен”. Падвыдо’ манэсо”махад тарця юнм’ намдаваць. Ма”ним’, ненэй ненэця” харто’ вадавнандо’ лахана пир”мандо’ хавна падна ӈани’ тенева”. Тарем’ тасла маня” диктантава” ёльце сававна падвэва”. Сидя ю” мат” ненэцяӈгат самбляӈгдо’ – «5» ня”амвы”. Тикы” ихиня школахана ӈацекы” тохоламбада” ӈэӈгу”. Пыдо’ паднавы” поӈгат” сямянхат” сававна ненэй вада грамматикам’ теневадо’. Ӈока ненэця” мэё «4» оценкан’ харе” вадамдо’ теневавэдо’. Ихиня тарця ёльце пои. Ӈанидо’ тад ӈэванда диктантахана тамна варемдо’ мэта”. Хусувэй хибя ханзер” падвамда харта манэць пиртада. Падарканандо’ нюбедо’ ниць падю”. Тикыдо’ цифра” ӈылна сюрыць. Хибяри” харто’ пыхыдадо’ номерванандо’ округна” «Общественной палата» сайтхана хойдонзь. Марина Ярой’ падвы"
https://vk.com/wall-147614552_1492,"Илебця’ нямна Теневана” ненэця” тюку’ по’ вэба’ иры’ еръй яля’ ёльцянд’ илебцие” нямна ӈоб” тарана серм’ нерня’ мэванзь тасламби ”. Тарем’ сертабнандо’ илебця” сянда я’ сармикаӈэ ханда”. Минприроды’ няна манзарана” ма”ним”, тэнзада тяню”мя. Сянда ӈэвада, нивада таёльцяӈгана пу”нумда. Округханана” небо’ мале илебцям’ сяндаӈэ сертадонзь. 2015 поход самляӈг по’ ямбан’ илебцянд’ ненэця” хане нидо’ ӈэдарамбю”. Ямалханана” ӈокдамда тянюмдаӈэ тасла тарем’ сертавэдо’. Ӈокханда 17 ёнар” илебця” яханана” танявы”. Илебця сидя тэнзадо’. Сэр” ӈо’ няна лаха тэнз илебця” иле”. Тикы тэнзм’ округна” «Няръяна Книган’» мэвэдонзь. Тюку’ по’ пунувна сяӈок илебця’ ӈэвамда таслава’ е”эмня толабидонзь. 18 ёнар” илебцям’ толавыць. Сидя сян по’ сер ӈоб” ёнармана илебця” ӈокмы”. Тадри таслаӈгудо’ ханзер” тад нерня’ илебцям’ мэӈгудо’. Сянда ӈэбта, хане ненэцие” нидо’ ӈэдарамбаӈгу”.  Марина Ярой’ падвы"
https://vk.com/wall-147614552_1489,"Хадамдо’ тензебтець Хэвы си” ив яляхана Салехардахана илена” ненэй ненэцие Леонид Лапцуй ириндо’ музейхана Анна Ламдо’ ма”лавыдась. Пыдо’ ӈоб” ненадо’ нямдо’ тензебтембиць. Лахарёдо’ Наталья Ивановна Яптунай’ нямна ӈась. Пыда тэнзувнанда луцине ӈэвы. Тазовской районхы Ӈэдя’ школахана ӈацекы тохоламбись. Ненэй вадам’ луци” вададарев’ теневадась. Мань нюрте”э тарем’ торамдавась. Ӈавна ӈацекы ӈэвани’ мальӈгана вары мякана илена вэсако’, школахана тохолкуромида” тензебтемба пябнанда, лахарёнда малда яӈгосеты. Няданда Наталья Ивановна нюмам’ намдсетыдм’. Ихинани’ пыда нянанда тохолкуромэӈэ пэр”ӈавась. Тарем’ хамедамбабани’ тамальӈгы школахана тохолкурмы” Наталья Ивановнам’ мал” теневавэдо’. Ханяӈэхэна Володя’ небявна пэрцетыдо’. Тензебтебнандо’ тикы няндо’ ед савари вади мэцеты”. Лахарёхо”то’ тэри мунзипой” инзелесетыдм’. Вадетамдо’ сэван’ манэць ехэра инзеле” харини” мэцетыдм’. Мале ӈарво”махадани’ Наталья Ивановна хибя’ ӈэвам’ таславась. Ӈамгэ’ вы’ тер” сававна теневавамдо’ хамедавась. Пыда ненэй ненэцие” ед’ ӈарка таром’ ха”авравысь. Сие’ ниць’ ирыхына 1944 похона Ӈэдя’ хардан’ пирибтям’ Наталья Гурьяновам’ манзараванзь ӈэдабтавы”. Салехардахы ӈацекы тохоламбавандаӈэ тохолкурти” училищем’ ёльцевы. Няръяна мяд’ ӈэвана мэвандаӈэ ӈэдаравэдо’. Тамальӈгана тиртя ӈано яӈго тада иры’ ямбан’ Ӈэдя’ ёльцянд’ ми”мы. Тэхэна сидя ю” си”ив хансавэй” ӈэдалёвы”. Нянанда тамна мале сян ненэця” манзараванзь ми”мы”. Сиддо’ минревэхэ’ сидя ты’ пэртяха’ӈэвэхэ’. Ӈэдянд’ мале тэвота”, Наталья Ивановна серт’ еремы. Нарэй салаба’ нимня минзь, лабадавы салаба’ ниня хэвы. Ӈодь вареката хасенана салабам’ ня”амвы. Я’ ниня’ хаевы нида сидта нядавы”. Ӈэдянд’ ми”мамда пон’ тензебтембавэда. Сидя по’ ямбан’ выӈгана ненэй ненэцие” поӈгана манзаравысь. Луца’ вадан’ ты” пэрти тохоламбавы. Ӈамгэ’ пиркана ненэй ненэцяӈгана хаюпа хэвысь. Мята’ тер” ӈадимы”. 1946 поход Ӈэдя’ школахана нюдяко ӈацекэця тохоламбавы. Тиканда ирмня таминда школа’ ӈэвана мэнаӈэ таравы. Ӈамгэ пиркана хой’ ӈацекы” ненэй вадан’ тохоламбадаӈэ таралмы. Луцине ӈэбта ӈод”, ненэй вадам’ харта вададарев’ теневавэдась. Наталья Ивановна ӈули” пэдава не ӈэвы. Сяхарт’ тэри мэнаaэ ненэця” нивэдо’ мание”. Тамна манзаянда ӈока ӈэсь, «Красный Север» газетахана падвы ненэй вадан’ тэволавыда. Тарем’ ненэцяӈг” пудана юне ваде”мы. Тамальӈгана ненэй ӈацекы” харто’ вадавнандо’ ӈэда книгандо’ яӈго, Наталья Ивановна книгы падыбади ӈани’ нядабавыда.Хой’ ӈацекэцяна” ненэй вадарим’ лаханако мэ”мы. Пыдо’ луцинемдо’ саць мэневэдо’. Вадамда нивэдо’ мадабю”. Ӈадьбято’ тамальӈгы ӈацекы” ӈули” сававна тохолкурмы”.Иле харданда хэвхана сярда хан” пили” ӈока ӈэвы”. Выӈгад турта хибяри” Наталья Ивановна мякна нултаӈгавы”. Ӈодь Ӈэдя’ терхав” поӈгана тамальӈгана тикы нем’ ехэравы яӈговы. Тет юкад ватамбой по” ямбхана таняна ӈацекэхэ”на манзаравысь. Пыда иланд’ табедавыда ненэциеда”, хадандо’ табеко тамна нёдэйдо’. Ӈадьбято’ ӈод”, вары мякана илена вэсако Наталья Ивановнам’ сейхад ӈэда вадарихина тензебтембавэдась. Мале сян по’ тяхана Ӈэдя’ школа Натальи Ивановна Яптунай нюмам’ нюбе”лась. Пыда няна” ӈарка таром’ ха” аврась.Тамальӈгы тохоламбавыда хадамдо’ тарем’ тензебтембидонзь. Степан Лапсуй Салехардахана иле. Ма”нисяв”: «Маня” хадава” ёльце сава няваць. Нянана” ненэй вадаривна лаханакурцеты. Мунд’ нибна” намдорпана” сидна” ӈани’ харе” вадавнана” пуня’ пэрцеты. Тохоламбавы ӈацекыда ӈарка ненэцяӈэ хэ”мяхартахадандо’ табедамбасетыда. Ӈобаӈгуна” ӈопой няява” тэнзаханда сядоларута Салиндер’ еркарамда - Салиндерус, луци” еркаро” няю’ сертавысь. Пуна’ Ӈэдянд’ тэв”махаданда Наталья Ивановна ӈули” тэдор”ӈадась. Пыда ненэй ненэцие” илам’ етри’ нерня’ минредась. Табекуда илни’ ямбан’ нёдэйн’. Теда’ тарем’ ӈацекы тохоламбада нюдяко хардахаdна яӈгу». Лидия Евай ма”нисяв”: «Наталья Ивановнам’ ӈодь Ӈэдяӈгана тохоковэв” мал” сава вадарихина тензебтембаӈгудо’. Мань ӈод” хадами’ си”ми иланд’ табедамбись. Ненэйвана ныланава’ яляхана мяканда ядэр”мам’ сававна тензебтембидм’. Ена” хуркари ӈавыдота лескы ябцыбасеты. Тикыта ӈавыдм’ тамна ибе”ӈав. Сини ӈар нини” хадамдо’ Ӈэдя’ ямaганандо’ тамна тензебтембидо’. Тюку яля’ сидна” ӈобт’ ма”лавадо’ ёльце пои». Анна Ламдо ма”нисяв”: «Мале ӈахакуй по” иламда торамдавась. Етя Тазовской районхы Ӈэдя’ хардан’ ӈэдалёр”ӈадамзь. Хусувэй хонрамбавы ты” пэртя” ӈобкартадо’ хадандо’ нямна вэва вадам’ нись мэс”. Хусувэйдо’ ӈобкана мэ”мидо’ сямянхат сава яляӈэ тасламбидонзь. Тарця ненэцие сяхарт’ юрыба ни серос”!» Таня’ тэвор”мы ненэця” Наталья Ивановна’ ед сава вадари” хэтаць. Ӈока соходо’ ӈаркамбой ненэця” ӈэвыць. Тарем’ Салехардахана ненэй ненэця” хадамдо’ тензебтедонзь.  Марина Ярой’ падвы"
https://vk.com/wall-147614552_1474,"Заметка о жизни в тундре от Валерии Окотэтто  Август. ""Есть в тихом августе, мечтательном и кротком такая мягкая, певучая печаль..."" ' В памяти всплывают моменты тех времен, когда мы всей семьёй жили в чуме и каслали по тундре. Месяц август напоминает то, как мы преодолев сложности жары, комаров и несколько сотен километров, оказывались на берегу Карского моря. ' Это время мне нравилось тем, что мы могли пойти за покупками в посёлок, который расположен в тех краях. Приобретали свежие овощи, фрукты и сладости, привезённые на кораблях с большой земли, а также вкусный хлеб. ' Там Харасавэй. Вахтовое поселение в Ямальском районе, на сегодняшний день, функционирует для нужд освоения и эксплуатации газоконденсатного месторождения. ' Да и не только посёлок вспомнился. Всего не расскажешь.  В августе в тундре становилось как-то спокойнее. Уже не сильно бывало жарко, да и комары успокаивались, а около Карского моря они вообще подмерзали, значит и оленям, и пастухам становилось легче. Не нужно было постоянно менять место стоянки стойбища и поэтому женщины с удовольствием много шили, подготавливали материалы для малиц и ягушек, готовились к зиме. Дети много гуляли по тундре, собирали ягоды и морошку. ' Сейчас во мне ярко откликаются ощущения от ожидания вертолёта, прилёт которого означал конец каникулам и расставание с родными людьми, местами. ' Ох если бы вы бы знали то чувство, когда сердце бешено начинало колотиться от звуков, мимо пролетающих вахтовых вертолётов. Потом поняв, что обманулся очередной раз, ты с облегчением и радостью, выдыхал. Конечно с появлением мобильной связи мы всегда уже знали в какой именно день нас заберут в школу. ' Перематываю в миллионный раз каждое утро, в котором уже не все птицы тундры напевали песни, а лишь только маленькие птички и наглые халеи, потому что в августе тундра потихоньку начинала увядать и опустошаться. ' Мы любили этот месяц, так как бывали одни семьёй, отдельно от других стойбищ, с которыми летом в зной соединялись для облегчения жизни оленям и работы пастухам. ' Августовские утренние часы бывали особенно прекрасны. Под пение птичек и прохладный ветер, бегаешь босиком по мокрой от росы траве, чтобы проснуться, наслаждаясь ещё холодным солнцем. А мама уже успев пришить орнаменты к новой ягушке, готовит чай. Вот и отец подгоняет оленей к чуму и несёт баночку, собранной им морошки. Для нас. ' Ночи тихие, очень тёмные, с тёплым и мягким ветерком, с яркими звездами, огромной луной и шумом моря.  Вдали виднеются огни поселения, а из чума доносятся душевные разговоры ..."
https://vk.com/wall-147614552_1471,"Мел’ ненэця’   Тюку нями’ интернетвана торамдавась. Пыда хуркари” нёлёкоця ханако” манэ”лабтамбасеты. Мань тарця хасавам’ мел’ ненэцяӈэ таславась. Ӈадьбяни Тазовской хардахана мэвани’ мальӈгана мякананда ядабтавась. Георгий Вануйтам’ лаханако ня”ӈавась. Нид лаханако, пыда мивы ханода манэ”лабтамбись. - Мимбада ханони” ӈокамдо’ ӈуди” терӈэ мипин’. Теда’ нара’ нюми’ школам’ малесь, ӈадьбяни помнана” ина” сава ӈэва е”эмня тарця ханаком’ ми”ӈадамзь. Ма”нисям’, тохолко ёльцена” ӈацекы” нися” хуркари” ӈавэ” ӈуда’ терӈэ тамбасеты”, ханакоховм’ нюртей яӈорэй” ня”амвы”. - Сяха’ нердена ханамд мисар? - Луци” манзаяхана мэб” тэри нивани ӈамдёвани’ е”эмня нердена ханакоми мимба пявась.Катокхана манзарадм’, манзаянд пуд хаин’, ясьторӈан’. Март ирыхына, ӈули” ниндё мимба пяйнась. Тада ӈэсым’ сертадамзь. Нердена ханокоми’ мале ӈахакуна ӈацекы тохоламбади” ӈуди’ терӈэ ми”ӈавась. Хойхана хасава ӈацекы” тет похонанда етри’ ясьторӈа. Ӈацекы ӈарка ханамда сертаванда нерцюна нюрте”э нёлёкоця ханаком’ миӈгу. Хано” пуд навэд ты” мимба пядамзь. Тикыни” нянзико пяхат мимбин’. Таремӈгав’ вадамбой” пя’ ютеркад тыни” мимбаван’ харвэйн’. Тикахана тыни” ӈамзидо’ таняӈгу”. Тэдрев’ няӈота”, нямдодо’ лэхэт мимбаӈгун’. Нердена тыни” нямдодо’ есяхад сертабинась. Есяр минханда выяӈга, мальӈга. Подерони сертавани’ е”эмня етя таславы тобъёвам’ тэмдадамзь. Сертавы ён” инни” мирдэйнась.Нерденидо’ ӈани’ ӈуда’ терӈэ мийнась. Нензарциедо’ гайка’ шайбахат сертавы”. Не’ хан’ синдмяхавм’ пухуцями’ сэдадась. Мань ханамда, тэмда, подерода сертабидм’. Тюкона не’ ханри”, ӈэдалёсь’ сава няхани’ митеръянась.Ӈокханда няхар” юкад вата ханм’ мивэдм’ ӈэӈгудм’. Самляӈг сян’ по’ тарем’ хано мимбидм’. Икня ханзадони’ харумдамбин.Пуна’ тэри ӈындарев’ нэкалӈав. Тада иры’ икня ӈэсеты”, тарем’ ня”амбаданд харто’ савумда”. Выӈгана тамна тухуна пэрцетыдо’. -Ӈопой ханм’ сямбир” мимбир? -Хано мимбава’ ёльцяӈгана харм’, шуруповертм’ мэ”ӈадм’. Ханяӈэхэна турос тара. Ӈока ӈамгэмда хархана мимбин’. Ханяӈы” лакхана лимбика ӈэвандо’ е”эмня масарпин’ . Ханяӈэхэна ӈоб’ мальӈгана ханни’ хамедяро мимбасетын’. Пуна’ тэри’ ӈобт’ ма”лаӈгуд, ӈабтаӈгуд. -Ныланаванд ёльцяӈгана мирцетын? - Ядембада яхана деревняхана мэб”ни’ мирць пиртав. Ӈобтикы таняна мирць хамедяр” тас”. Хардами, пядми, тамна ӈани’ тарана ӈавэ” минха” хоӈгун. Яв’ няхавахана тарем’ нин еремд”. Тюку ханакуни’ хавна мерета «Буран» хано мимбидм’. Тюкона тарцям’ хонрамбада” ӈока ӈэсеты”. Ӈопой пяда тянё. Теда’ сянакова’ яля’ пуд харад” поӈгана ӈобкад тахабэй” хан” хаюрцеты”. Тарць ма”ламбасетын’. Пуна’ сулорцетын’. Тарабата ервада ханамда тумдабата мицетын’. Пяхав пихиня ӈока, таняд хомбидм’. Хан, ты” нерде’ ӈадимы”. Вэнекуни” ервханандо’ малко ядэрӈа”. Тадри’ тарцядами ӈани’ сертабаӈгудм’. Тад’ нерня’ мюд’хано мал” ӈобт’ ма”лаван’ харвэйн. Сябум’, ӈутосм’, ’эдалёсьм’, вандаком’ ӈоб’ пуд ӈабтаӈгун.Ӈэсым’ манэ”лабтаӈгудм’. Тарем’ илма” ехарана ненэцяӈг” ханзер” выӈгана илевава” манэ”лабтаван’ харвадм’. Хардахана гаражхана мирцетыдм’. Таняна ханзо, пя” минхандо’ ни” тыраӈг”. Тюку кинова” вадамда лэтрава’ няю’ сертавэва”. Ӈыльнякуй кинохона Георгий нюмда тохоламби. Пыди’ етри’ ӈобкана манзара”ӈаха’. Теда’ ӈод” ханзадо мимба табедамбида. Тикамда манэ”манда няю’ AR.YAMAL приложенийм’ телефоната” мю’ мэда” . Пуна’ интернетра” табцадара”. Тикы’ пуд сидяӈг’ ед тидхалера”. Тикарихина манэ”тара”. Сидяӈгава” ненадумда”масавэй. Тикамда пилю” иры’ 22 ёльцянд манэсарць пиртара”. Марина Ярой’ падвы"
https://vk.com/wall-147614552_1470,"Варемдо’ мэ”ӈа” Маӈгты” ирыхына ООО «Тазагрорыбпром» предприятий” халядани нито’ пуд сыв’ мэлваха”тато’ тэвравыдонзь. Ненэциедо’ ту’ ӈанохона мюсьлембидо’. Мядодо’ еси” лаӈг’ ни’ мярыбидо’. Хусувэй поӈга’ тер” етё таславы марахана мэ”. Тарем’ илева ’ ямбан’ халям’ пэрӈа”. Мал” ӈэбто’ ненэй ненэця”. Ханяӈы тамна невхы иринато’ мальӈгэхэт тикы манзаямдо’ минредо’. Поӈганандо’ юнета нидо’ таня”. Салиндер”, Худи”, Тёр”, Ямкин” - тикы” нито’ еркар” пили” со”. Теда’ халям’ пэртя” саць тэтна”. Таняна маӈгты” иры’ пудана яля’ пиркана ёраць пэйдаць. Тикы’ нерцюна итя пон’ пересь. Хас” марка”махаданда «Тазагрорыбпром» предприятий” ёртя” пуна’ таминдо’ ёлыдаць. Та’ сиднтет теплоход, катер”, ю” самляӈг плашкоут ватаӈгоди нядаби”.Тев’ ёльцяӈгана Нямгудочи, Надо-Мара, Яунтрака, Новенький, Харбей таӈоцие” няна ёрӈа”. Сидя юр” ненэця” ю” мат” поӈга’ терӈэ толы”. Тюку’ по’ ӈоб” ёнар” мат” юр” тонн халям’ ватабато’ серо”ӈа. Тет юртё’ - палкур”, пайха”, идюрця”, сэври” ӈэбто’ тара. Мале мат” юр” тонн халям’ ватавыць. Та’ ямбан’ си”ив юр” тонн халям’ ӈыдабато’ тара. Тет юртё’ мале ватавыдонзь. Валерий Лырмин, предприятияндо’ ерв’ марцьхы тарем’ лахана: -Та ненэциена” нюрте”э пырим’, нёям’, тамна ӈани’ халэ” яёло ватаби”, пу- Нари’ сава халэ - идюрця”, палкур”, пайха” хадаби”. Ядембава’ ёльцяӈгана ӈоб” мована” сидя юр - няхар” юр” кыла халям’ нэкалпи”. Ханзуво”махаданда халянда тэнз ӈокамда. Таӈы ёрмамдо’ пилю” иры’ 25 яля’ ӈэсонд’ пэр”ӈадо’. Ӈамгэ пиркана сэврим’ пянгу”. Та ёльцяӈгана ӈани тэтналтыд. М.Яр падвы"
https://vk.com/wall-147614552_1468,"Наре’ едэй ил’  Ненэцие” ил’ нерня’ миӈа, несэйворӈа. Вадава” янамбовна ӈобтикы яӈгаворӈа. Выӈгана илена ненэця” тарем’ ӈод” иринато’ ила” саир” сер” иле”. Харад’ тер” ненэцяӈгав” луца” илам’ мэ”ла”. Нюдо’ харто’ вадамдо’ енармана нидо’ тенев”, ехэрадо’. Ӈармы ненэцяӈгарт” харад’ илаӈгана ненэй вадамдо’ мэць ӈэвадаламбидо’. Тикы янхад нюдо’ ненэй вадам’ соява’ минхандо’ нидо’ намдор”. Тарця сер” небянато’, нисянато’ сейхана няркабты. Ихинандо’ саваӈэ нидо’ тасламбю”. «Ӈацекы” вадамдо’ теневавандо’ е”эмня ӈамгэм’ серта сава?» - тарем’ ханяӈэхэна помнандо’ хонаркурӈа”. Тикы иӈудм’ мэць, Вэлло Валентина Маткалиевна Надымской районхы Наре’ хардахана клубм’ сертавы. «Наре’ едэй илӈэ» нюмдевэда. Клубандо’ тер” ӈобт’ ма”люрӈа”, тасал- курӈа”, сертаванда серодо’ тасламби”. Невхы иринато’ ила” саирм’ нюдя ӈацекэхэ” ваде”ӈадо’. Не ӈацекы сэдора, паркола тохоламбидо’. Хасава ӈацекы мирць, поӈгарма’, ханева’ серт’ табедамбидо’. Валентина Маткалиевнам’ телефонувна лахана ня”ӈавась. - Клубанд’ тер” хибя”? - Ӈобкана манзаранаӈэ сидндетва”, мал” Наре’ тер” ненэй нева”. Нядонги Лариса Ивановна, Вэлло Зинаида Васильевна, Нядонги Александра Александровна, Батманова (Вэлло) Зоя Лёдовна, Трушникова (Неняӈг) Елена Арканановна, Вэлло Наталья Андреевна, Ануфриева (Нядонги) Марина Ивановна, тамна мань, ӈоб’ иӈудм’ мэць таславы серма” пэрӈава”. - Сян по’ тарем’ манзарада”? 2014 поход мале самляӈг по’ ӈобкана мэва”. Ненэцие” культурам’ минрена центрхад ӈобаӈгуна ма”нисям” ненэй ненэцие” клубадамда” сертада”! Мань ихинани ӈули” савась, ненэця’ ӈопойриӈэ ӈокам’ ни” сертаӈгу”. Хэвхананд’ сит тотрев’ ибедорта” таняб”, сава. Ныхыр ӈокворӈа. Ӈадьбяни тарця ил’ няӈы серт’ ёльце маидамзь. Нянани мэна” нини” ӈобтикы пуня’ ниць ӈа”, харна” ина” сер” ӈобт’ ма”лываць. - Хурка фестивальха” ядэрцада”? Небой по’ ӈэрё’ няна Санкт-Петербурган’ ядэр”ӈаваць. Нядаӈгардахана ӈэда ненэцие” культура’ центрхад сидна” ӈэдабтаць. Мань таняна хыно”ӈадамзь. Мэ”мы сёми - «Иринана” табеку”». Нина Ходевна Анагуричи пададась. Тамна Тарко-Салян’ ядэр”ӈаваць, ӈобтикы сё” мэ”ӈаваць. - Тад тованда яля’ ӈамгэм’ пэрманзь мэда”? Пилю”иры нябимдей яля’ та’ ер’ ялям’ мэ”тава”. Нумда сава ӈэбта пихина тольм’ ӈабтаӈгува”. Тикад толырто’ тянё ненэцие” ялям’ мэ”манзь Нядаӈ- гардан’ хан”дава”. Вэба’ ирыхына ӈобтикы Нядаӈгардан’ пяӈгува”. Таняна «Венок Дружбы» фестиваль ӈэӈгу. Ненэй ненэця”, хаби”, ӈысма”, тамна ӈани тэнз” ненэця” хынота”, тараӈгу”. - Небянад, нисянад ханяна илеса”? Ханяна тохолкосан? Иринани”, нисянани” Наре’ тер”. Нисями тыда пэрӈась, тэхэ”на илеваць. Пуна ханенаӈэ, халям’ пэртяӈэ тарась. Мань Наре’ школахана тохол- кур”ӈадамзь. Ӈарка классаха” хэвани’ мальӈгана Ӈыдан’ тохолкованзь хаядамзь. Тедахарт ӈацекына” тарем’ тохолкурӈа”. Школа’ пуд Салехардахана фельдшер’ лекараӈэ тохолкудамзь. Тамальӈгана тохолкурти” манзаямдо’ тохолавандо’ пуд тидпой”, таславы ян’ ӈэдабтасетыдо’. Мань си”ми Тазовской районан’ ӈэдараць. Ӈопой по’ Тазовскойхана лекар” мякана манзарадм’. Нябимдей похона Антипаюта’ вымна ӈэдалёрта лекараӈэ ӈэ- дабтаць. Небяни’ хаӈгулава’ сер” мякни’ тодамзь. Ӈыдхана скорый помощьхана манзарадамзь. Харовойхана фельдшерӈэ тарадамзь. Вэнуй’ ёльцяӈгана ёрти” лекарабтабасетыдм’. Тикы’ пуд Нарехэна ты” пэрти” мядо” мана ӈани’ ӈэдалёрта лекараӈэ манзарадамзь. Хаюпа хэвани пуд Ныдинской совхозхана сэдорани” мякана манзарадамзь. Теда’ пенсияхана мэдм’, нюни” нядабидм’, лекар” мякна корм’ пятабадаӈэ манзарадм’. - Тамна хурка серм’ пэрӈан? Ю” по’ ямбан’ Нарехэна «Ямал – потомкам!» ассоциация’ ӈэвахана мэдм’. Нядаӈгардахад перева”. Пыдо’ нянандо’ ӈобкана” манзарава”. Ныхына” пирувна ненэцие” нядабива”. Тарем’ вадёдана нюна” е”эмня нерня’ миӈава”, иринана” невхы сехэрым’ нива” юрыбю”. Ненэця” ханярина илебато’ ӈод” иланд’ енабто’ пили” нерня’ ӈэӈгу”. Валентина Маткалиевна тарця ненэця’ ӈэвы. Пыда ӈаркамбой не ӈэбта ӈод” пуня’ ни ӈа”. Невхы ирината илам’ тамна нёдада. Г.Кинчина’ падвы"
https://vk.com/wall-147614552_1463,Это про нас✍
https://vk.com/wall-147614552_1456,"В этом году газета ""Няръяна Нгэрм"" впервые проводила конкурс ""Газетный квест"". в конце июля были определены победители, которые получат денежные премии и призы от "" Северного издательства"". Мы поздравляем всех участников. Рассмотрев работы конкурсантов, представленные для участия в конкурсе в номинациях «Внимательный читатель», «Творческий читатель» комиссия по подведению итогов конкурса определила победителей в следующих номинациях: Номинация «Внимательный читатель» 1 место- Лебединец Анна Дмитриевна, г. Салехард 2 место – Яр Лидия Павловна, Приурльский район, с. Аксарка 3 место Айваседо Лариса Учетовна, Пуровский район, г. Тарко-Сале  Номинация «Творческий читатель» 1 место – Окотэтто Светлана Ходевна, Надымский район, поселок Ныда 2 место – Тусида Светлана Ивановна, г. Салехард 3 место – Пяк Инна Аутовна, Пуровский район, поселок Харампур"
https://vk.com/wall-147614552_1454,В Салехарде с 9 по 17 августа фестиваль-конкурс парковой скульптуры«Легенды Севера» фото: М.Яр
https://vk.com/wall-147614552_1453,"Тюку яля’ вадам’ мэ”ма, лэтрава нямна тасалковам’ мэ”ӈаваць. Ненэця” тад нерня’ ханзер” харе вадавнана” лаханава нямна индё ядэробцо” хэтаць."
https://vk.com/wall-147614552_1452,Хахаяда яля ненэй вадавна диктантм’ падыбиваць. Ненэй ненэця” сававна падвэдонзь.
https://vk.com/wall-147614552_1451,
https://vk.com/wall-147614552_1447,"Хадри Окотэтто о детстве, жизни в интернате, санаторно-лесной школе, телевидении, ансамбле ""Вы Сей"", жизни в Москве, этностойбище, танцевальном марафоне, пожаре, своей деятельности. Плюс обращение к подрастающему поколению"
https://vk.com/wall-147614552_1445,Байки от Хабэча Яунгад.
https://vk.com/wall-147614552_1443,"Ӈатенава”  Тандаярка ёльце сава юнм’ намдаваць. Ма”нисям’, неняӈг” иры юдимдей яля’ пиркана Тазовской хардахана ӈоб” сюдбя ненадумда”мам’ ӈабтаӈгу”. Тикамдо’ Вавлё Неняӈг’ ед нултамбидо’. Ӈавна иринана” мальӈгана илевы ненэця’. Тамальӈгы луцина” ӈод” хибя ӈэвахаданда ӈани’ теневавэдо’. Нямнанда, иланда нямна ӈока падар” пады”. Пуда’ Галина Павловна Харючи научной манзаям’ ӈадимдевысь. Пыда невхы луци” падро”, янда’ тер”, харе” паӈгата’ тер” илеми” нядмяць падвэда.  Вавлёва”  Тасу’ яв’ няд ӈэвы. Тедалахана няданда соявы” тамна я’ нимня ядэрӈа”. Ириндо’ илам’ лаханакодарев’ вэроладо’. Илемида тамна тяха’ нюхуто’ тэврамбидо’. Вавлё маӈгабада ненэцие” нядабавы. Хэвхананда сидта  то”олха нида  ӈока маям’ манэ”мы”. Ӈобкана тэта ненэцяӈгат ты”, мэта паны” хан”лавы”. Тикыдо’ маӈгабада нито’ помна тярпавыдо’. Ӈамгэхэртм’ харто’ няндо’ нивы” хаерембю”.  Нида нядабаванда е”эмня юнда ханяримна совы. Сава серо” минреванда, тарана иӈудм’ нёдаванда няю’ луца” тарця ненэцям’ волтамбавэдо’. Тюку илаӈгана ненэй ненэцяӈэ  ирина” илам’ тамна ибе”ӈава”. Ӈадьбята  Тазовской хардаханана” Хальмеро” седе’ ниня етя ненадумда”мам’ нултаӈгу”. Иридо’ ӈарка седа’ пирмдад’ нид Тасу” яв’ няю’ сырӈа.  Ӈардада тетхад вата метр ӈэва сер” ӈа. Тарцям’ сертавы луца Роман Кальнин ма”нисяв: «Пон’ Вавлё Неняӈгм’ сертабив’. Ӈока ӈамгэм’ толадамзь, намдадамзь. Ненэйвана сята  ханзер” сертавада тоенась. Ӈобкарт сидяӈгада, падтавэда яӈгу.  Сята вырэй, мэбета, сава иӈудм’ нёдана ненэця’ сяӈэ серта серо”ӈась. Таремри’ таславаць». Теда’ районханандо’ памятникамдо’ ӈабтавандо’ няю’ яноларэйд”. Ненадумда”манда ядхы яда ӈани’  пяны”мана серта тара. Ӈадьбято’ ёльце сававна серта”марихадандо’ ириндо’ ненадумда”мам’ яндо’ тер” манэ”тадо’.  Тикы ялядо’ пилю” иры’ хасаваюдимдей яляхана ӈэӈгу. Та’ ёльцьӈгана тодо’ яхана илена” ӈэрм’ тер” етё таславы хэбидя ялямдо’ ядабтамбаӈгу”.  Тарця ненадо’ яляхана памятникм’ манэ”тава”.  Марина Ярой’ падвы."
https://vk.com/wall-147614552_1440,"Тыдо’ ӈокма”  СПК «Тазовский» предприятийхана 14 ёнар” тэдо’. Тикыдо’ тет ёнар” пирувна тамна ӈокмы”. Илья Яндо’ ӈарка ты” лекарандо’ вадавна, тюку нарадо’ саць ямб ӈэвы. Тарем’ ӈод” яхадейдо’ ёльцяӈганандо’ нимы”. Таскудо’ ӈока ӈэӈговакы, хабтаркадо’ ӈока. Тыдо’ сямбир ӈэвадо’ ӈэрё’ пу”нумда. «Антипаютинской» совхозхана тыдо’ суюдо’ нядмяць ӈани’ ӈокмы”. Таняна ю”ӈоб” ёнар” тым’ пэрӈа”. Яхадей няби тыто’ ӈокад. Теда’ няхар” ёнар” таскодо’ нара’ ямбан’ ӈадимыць. Тыто’ ӈокадм’ сававна лэтравандо’ е”эмня выӈгана ненэця” варемдо’ мэ”ӈа”. Ты” пэрти” серо минрена департаментхана манзарана Андрей Ревнивых вадавна, пудана мале сян’ по” ямбан’ таӈок сую” ӈадибермы” яӈгу. Ямална” тиӈгы предприятийхана ӈокханда юр” ёнар” таско” соявысь. Тарем’ ӈод” округна” тиӈгывна 70 ёнар” пирувна тыдо’ ненэця” тянюмяць. Тикы хабырмы, нара’ сэрдахад хавы ты” тола”мадо’. Харе” илена ненэця” тамна тэхэна таӈга”. Пыдо’ тыто’ ӈокад 500 ёнарӈэ харва. М.Ярой’ падвы Сидяӈгм’ пыда сертавэда"
https://vk.com/wall-147614552_1439,"Халядана” тэтна”  Теда’ халя ӈарка икад хадырманзь еси” хара”мана хан”ӈа. Ӈадьбята ненэй ненэця” манзеты”: халя” сэхэ’ пэй”. Тарем’ ӈод” ёртя” халям’ сопи”. Тюку’ по’ округна” тиӈгывна 200 тонн’ пирувна ӈокам’ ватавы”. Неняӈг” иры’ еркана ёртя” предприятий” 2830 тоннм’ ӈыдавыць. Сямянхат ӈока Тазовской, Новопортовской, Горковской халя’ завод, Аксаркыхы предприятий” нерня’ ха”амвыд”. Пыдо’ етри’ нерняна мэ”. Приуральской районхы «Святогор» ненэця” планандо’ пелям’ мале томдавэдо’. По’ ямбан’ тет юр” тонн халям’ ӈыдабато’ тара. Нянандо’ 21 ненэця” ёрӈа”. Халяндо’ ӈокадм’ помнандо’ тярпато’ хусувэдо’сидя ю” тоннм’ ватабата тара. Собь яха’ мюд идюрця’, нёя’, пыри’, тамна ӈани’ халэ” яёло” ватаби”. Тедари’ сэврим’ хадаби”. Мале 430 кылам’ ӈыдавыць. Тикы’ халя’ тэнз ватабава’ няю’ ӈокдаси”, хибя сямбирм’ вата таӈокм’ ӈыдаӈгу. Тюку’ по’ Пэдарата’ няна навагам’, яв’ халям’ ватаба пяць. «Орион» предпрятий” тарця тэнз’ халям’ 40-50 тоннм’ ӈыдаванзь тасламби”. Ёрта” варемдо’ мэ”мандо’ няю’ округва” матор’ ӈануто’ хавна ханибцеӈгосьм’ сулурмыць. Ненэця” недбямдо’ ёльцяӈгана ня”марпидо’. Пунувна сяӈок халям’ та’ ямбан’ ватавамдо’ ӈэрёй сыранда ниня намдаӈгува”. Тедари’ ёрти ядембада”, неняӈг” нидо’ табламбю”. Ненэциена” таӈоцяӈгана халядавандо’ нямна видеом’ сертаваць. Тикамда манэ”манда няю’ AR.YAMAL приложенийм’ телефоната” мю’ мэда” . Пуна’ интернетра” табцадара”. Тикы’ пуд сидяӈг’ ед тидхалера”. Тикарихина манэ”тара”.  М.Ярой’ падвы Сидяӈгаха’ пыда сертавэхэюда"
https://vk.com/wall-147614552_1434,"•Ӈэдалёро”мини Я’ поӈгана  Тамна’ тяха’ ми”мани’ сер” Итя Ӈабтеня Яван’тэвыв”. Еси” хара” сер” ӈанохона ми”ӈадм’. Яха” нявто’ нямна ӈобт’ ӈадаӈга”. Тикавна ханяри’ тидхалеӈгур, сехэрэмд харт тэраӈгур. Ӈопой, хусувэй яха’ ханя’ ӈадаӈгавам’, вэрнавам’ тенева серо”ӈа. Малри” мимб” вэва, пон’ минсо”махаданд юн’ малан’ теба пиртар. Пуна’ ӈани’ пуня’ яля’ ямбан’ ӈэдалёдан’. Таддикахад хэвняӈы яхам’ ханаб”, сит харасяда ян’ ханаӈгу. Ёходан. Яв’ хэвхы яха” ендато’ саць са”ӈа”. Тасламба тара, енд яв’ ит’ ӈаном’ хана пир”ӈада. Лата ит’ хэ”мяхад пуня’ пакальць я”мы. Итя хэвы’ ёльцьӈгана лата и” ӈарханда торавэй ӈэӈгу. Ёрянда ханямна ми”мам’ тикарихина хамедаӈгур. Ёрян’ тикаривна тэвва то”олха ни ӈа”. Ядва сер” ни ӈа”, ӈэд тем’ сярмавна саболт’ падерта”. Ӈопой ӈэмд тюхул”падаханд нябир таси’ пакалты. Ӈарханда лымбад. Яв’ мюхуд саць ӈаха’ таркабат вэва. Таркованд мальӈгана мерця ладбата, торавэхэна хамба” ханяцей” ӈарка”. Ӈаном’ табан’ ладортадо’. Пуна’ тарси” яв’ и” тута, ёрамда. Яв’ ӈарка хамбахана нюдяко ӈано ӈахана ни ханд”. Таняна ямд таславы ӈанори” серо”ӈа”. Лабитари” яха’ няв’ мю’ тана тоена. Ӈано савовна манзарабта тара. Хусувэй ӈамгэ ханяна ӈэвахад тенева сава. Невхы” похо”на вэва сер” ӈока ӈэвы”. Сидя мяд’ тер” хасаваха’ сельбя’ няна яв’ ханесэйм’ тэвра таславэхэ’. Мякнанди’ ӈаврадо’ сусавы. Харе” сертавы, нюдяко ӈанохона салаби” няку хэвэхэ’. Ид’ ний ӈули” салм’ ӈэвы. Ӈопойхарт ханесэйм’ нивэхэ’ манэс”. Салаби” поӈгана ид’ няна ӈахана хэвэхэ’. Яди’ варехэта ӈадьвы. Терси” пуня’ минзь ӈани’ я”амвэди’. Мядоти’ тер”, ӈацекыди’ няринди’ енавы”. Сёльбя’ няӈы нюртей хань ӈано” вар’ ни’ седяӈэ хан”мы. Тарем’ седя ӈоб’ ма”лёӈгавы. Ӈамгэ’ пиркана саӈговота салабаӈэ хан”мы. Мэта ӈаноди’ ӈарханда палавы, саӈгомда ӈармы. Тикаривна ха”аврамбада салаба няби’ нямна ӈани’ вадюрмы. Ханзер” хэбямди пуда’ таславэди’. Я’ няри’ паромэхэ’. Мер” лабятавэхэ’. Тона хамбам’ ӈано’ мадасетыда, ӈани ӈопой яӈорэӈэ седяӈэ ӈанохона хаюрӈа. Тамальӈгана яв’ и” хэбя ёльць ӈэвы. Хан”даӈгутана и” тяха’ ӈаном’ нэкалпавэда. Ян’ тэввариди’ хаёвы, мядоди’ ӈадьвы”. Ӈаноди’ ӈопой салаба ютерӈэ хэ”мяхаданда ӈыльня’ хэвы. Мякад инзелена” я’ сармик сярнэ, тёр намдормы”. Пуна’ тасла, няхаюто’ тёр” ӈэвы”. Сидти’ манэ”мы ӈэб” мякна ӈани ӈано яӈговы, ханзеркарт няда нидонзь пират”.  * * * Хахаяда похона ӈопой хасава хардахад мяканда ми”мы. Нюдяко ӈаномда мэ”мы. Ям’ ехэравы. Минанда сер” няби яхан’ ӈадараӈгана яхако’ ня”авм’ нивэда хамеда”. Яв’ ид’ няна ендад сер” хэвы. Лата ид’ хамб” манэць пили” тикаривна я’ няри’ пявэда. Нюртей яхако’ мюйм’ ханавы. Сидя яля’ яхакомда нёдавэда, пуна’ малан’ тебвы. Яв’ хэвхы ӈарханда нярцо”. Тад нярцон’ еремы, хамбада ӈарка ӈэвы. Тарси” ми”ма то”олха нивы ӈа”. Хасуй я’ ни’ ӈамда ӈани я”мада. Ӈанонда мю’ хамба” хан”мы”. Тамальӈгана, нянанда я’ ниня нуварида сава ӈэвы. Писавэй, яля екар ханзер” мадавыда. Няхар” яля ваера”махад нядо’ яв’ няд ӈадимы. Ненэцям’ нюртей манэ”манда ёльцяӈгана ӈобри” письмы. Пуна’ тикамбода хэвы. Хуркари серкана пыда паромбада, минта ненэць’ ӈэвы. Яв’ паромбавам’, сацьри мин”мам’ нида хамедамбю”. Тикы вэва серо” хэрамтамбава’ е”эмня маня”, ненэй ненэцяӈэ иринана” табедавы мэсыдона” таня”. Табеко сер” илеб” сяхарт ханзеркарт нин харкэӈгу”. Ӈавна лаханавы”, яв’ ит’ ха”амва нерня’ серм’ пэртя поӈгад тэра серо”ӈа”. Яв’ имня минзь теневанам’, юнетам’ тэраба табедавы”. Ямгана ми”ма ёльцяӈгана няндо’ ватом’, вадам’ хибяхарт мада нивэда пирас”. Ӈопой и”ӈуд сер” мимб”нандо’ ни” сабанаӈгу”, тарем’ иле ӈудовормы”. Яв’ ит’ нюртей тэвна ненэць’ сэрцавэй идм’ ӈэрпата серо”ӈа. Тикахана ямд’ тэввамда хамедаӈгуда. Ӈарка идм’ тарем’ савумдамбида. Маси” ми”мандо’ ёльцяӈгана хамбада яӈгода. Хусувэй серкана мэсыта таня. Теневабцо, мунд’ инзелева сяхари’ нядаӈгу. Ханяӈэхэна тамна иле ӈудомдан’.  * * * Еси” нявхад лата и” ӈадись, пилкабтысь. Саӈорими’ таня’ ӈэдарадамзь. Яв’ Халэ” Салян’ нултав. Ӈопой яха’ хара тяхана нядэна мяд танявы. Мяд’ ерв тыда няхананда ӈэдаравыда. Няданда ханяӈы ӈэсы ханяна ӈэвам’ намдадм’. Выӈгана мюсерта ненэця” лахарёдо’ тыто’ нямна ӈэсеты. Таддикахад ханяӈы няндо’ ханяд ямда”мам’ теневаӈгудо’. Тарем’ юнм’ намдав. Ӈарка хэхэ я’ , Седе’ хэвхана Сэро’ Тэтта мя” ӈэвы. Иланда’ ямбан’ харта илена хасава. Нюда вады”, хардахана” иле”. Тыда яха’ лабтан’ ӈэдарамбида. Наӈэдя иры ма”ламба нида пэр”. Я’ тиридяв нид сырцяӈгана маниейда. Нярцохона хасена”, илебейм’ пэрӈа”. Епдя’ нерня няха”та ӈэсованзь паромби. Нерняна ма”лёвы нита ӈэсым’ сидя сян мюрихина ёльцесетыда. Падде мале”мяхадандо’ янда вакан’ ӈани’ ханда. Тэраӈго”махаданда тыда ӈани’ яха’ лабтан’ ӈэдараӈгуда. Лата ид” хара” ва”ӈэ мэйда. Тамна тяхана сидя мят’ нултавась. Яха’ вархад мядоди’ ӈахакуна ӈэвы”. Мале пий’ ёльць ӈэвы. Мяд’ няю’ сырпани’, та’ нимня буранахана ӈэдалёда танявы. Хамеда тикаривна я”мав, ханзер” еся’ хан та’ нимня минда? Тад сырпани, лахацеи” помна иням’ мэта тэри” тырцана. Мякданда ӈэдалэй”. Мят’ тэввани сер” тикахана намдав, еся’ ханхана тюку сидя мяд’ терха’ малковэхэ’. Тандая’ малкода ӈэдалавы. Мякданда ӈаном’ хосаявы. Пи’ еркана тыда Пандад яхам’ мадавы”. Тикы ненэцяaг’ тыди’ саць ядэрмы”. Нядада тянёрка, ӈамдэта тамна вадевдавэй. Ты” ӈамдандо’ яӈго ядэрӈа”. Таддикахад няби мя” таняӈы я’ няюна илевы”. Тыда небой мэ”маханда ладарӈа”. Яхам’ посё ӈанохона мадавэда. Яда”, вэнекомда мэць, тыда таблавыда, мято’ няю’ мадахартавыда. Тарем’ инзелеб”ни малкода хасава мэта мерета «Бурананда» хэрна пи’ ямбан’ сось. Тикахана ими’ ядэлы”, пэртя манзаядо’ саць тоена. Тыда ниб”та ма”ла” тэси” хаёда. Иланда сусаӈгу. Выӈгы ила’ саир” тарця. Сиддо’ хибяхарт ни нядаӈгу”, тикахад тенева”. Харвобт ты” пэртяӈэ совхозхана манзара”, неда мюня хаёбат– харт сел. Ненэця’ тэрихив” манда”: «Хаи!» Хубтахана малковы хасава тыда мер’ тэврэйда. Таминдо’ ямдана пэяд”. Теда’ яханандо’ пон’ мэвы”, наӈэдя иры палавы”. Несэй ян’ паромбавы”. Ӈэсы’ ядо’ тан”мадавэй ӈэӈгу. Тыдо’ тарем’ ӈод” хасертыд”. Нюртей хаер” вэбам’ ӈадим- деӈгу. Малкодаха’ таӈгаӈгуху’. Танякуна падде няманда няха”ти ӈэсода”ӈаха’. Ӈока мядо’ поӈгана малкова’ ялямди’ пон’ ӈатеӈгуди’. Тамна тябеход”ӈаха’. В.Пырирко’ падвы"
https://vk.com/wall-147614552_1427,"Сэротэтто’ мяд’ тер”  Хибяри харта паӈгха”тата мэбе”ӈа. Ӈамгэри сава серта мята’ терхат минреда. Ӈэрм’ терӈэ поӈганана” хуркари” юнета еркар таня”. Ӈобто’ Сэротэтто. Ямалханана” тарця еркарм’ мэта” мале ӈока”. Хусувэндо’ харта иланда сехэры таня. Тикыдо’ нёда тыдо’ пэр”ӈа”, нюдо’ вадаби”. Тюку нина” Панаевской выӈгана иле”. Сэротэтто Павел Хэйбьювич, мята тер” поӈгана ӈули” ӈаркадо’. Соя”ма яхаданда ехэра. Ӈэрё’ някуна выӈгавахана соярахавы. Небямда хабця’ мер” ханавэда. Нисяда ӈо” пон’ нивы таня”, небянда пуд мале сян по’ хэ”мяхад юӈгомы. Пухуцяда Сэротэтто Лидия Мэйдасевна, Надымский районхана пэдари” няна соявы. Харта еркарада Неркахы. Пыда мята’ тер” ӈэсыхына мюсермы”. Яв’ тяха’ сыра’ тэворцетвы”. Павел Хэйбьювич, Лидия Мэйдасевна илева’ ямбан’ ю” хасаваюдимдей ӈэсыхына Панаевской совхозхана ман- зара”ӈаханзь. Хасаваюм’ няхар” ю” по’ ӈэсым’ минревы. Савовна манзараванда е”эмня хуркари” почетной грамоты’ ня”амвы. Ӈобкана мале пенсияхана мэ”ӈаха’. Пыди ю” нюм’ вада”ӈаханзь. Нюти” поӈгана Лада не нюди Панаевскахана лекараӈэ манзара. Сидя яхас ненюди’. Луиза школахана ӈацекы тохоламбадаӈэ тара,Светлана воспитательӈэ интернатхана манзара. Ӈарка не нюди’ - Зинаида. Пыда таӈы мюсерта садхана ӈацекы тохоламбадаӈэ тара. Александради выӈгана ненэй мяд’ пэртяӈэ манзаравы. Ӈопой, тюку нара’ совхозхана манзаясялмы, тарем’ ӈока хибя” еремяць. Теда’ хардахана мэ, манзаядамда’ пюрӈа. Няха”тата нюдя не нюди’ Надежда Салехардский культпросветхана тохолковы. Тарем’ ӈод” лабкахана манзара. Сидя хасава нюди’ тамна тохолкуху’. Ямальской многопрофильной колледжм’ ёльце”мяхаданди’ лекар” мякана манзараӈгуху’. Ӈарка хасава нюди’ ты” лекараӈэ тохолкусь. Хаця” выӈгана манзарась, пуна’ харад’ илам’ пясь. Нисянда манзаям’ пэрта хасава нюди ӈани’ таня. Мята’ тер” ня’ ты” пэртяӈэ тара”. Та’ Панаевской вы’ няна Юрибей’ тяхана тыдо’ пэрцетыдо’. Сыра’ ӈэсыдо’ Неро’ явм’ Надымской районхана маторпидо’. Сырам’ таняна мэцетыдо’. Невхы ила” саир” сер” Павел Сэротэтто нисяхаданда нянда тэввы хэхэ’ ханмда мюсьлемби. Пухуцянда ня’ хэвы нара’ нядэ хаихинзь. Харад’ мяти’ таня, тарем’ ӈод” ненэй мяти’ харад” мал’ ня’ пал”ӈадинзь. Харвобтана манзаиди’ пэр”ӈаха’. Ириюм’ хано мимби, хадаюм’ мэета, сэдора. Сыӈгоси” инди’ сер” иле”ӈаха’, нюди” хэвхананди’ мэ”. Илеванди’ ямбан’ хусувэй манзаям’ сававна сертабиди’. Ӈацекыди’ ня”анди’ сыраць ӈобтарем’ сава ненэцяӈэ вады”. Манзарабцо’ серк” нюдя ӈэдахандо’ тохолавыди’. Ӈарво”махадандо’ тикы тохолирто’ ӈоб’ нёдадо’. Харто’ илаӈганандо’ ябданаӈэ пили” сертаӈгуда. Г. Окотэтто’ падвы"
https://vk.com/wall-147614552_1424,"Мора” тарана ӈамгэ”  Ты” пэртя” теда’ ханярина саць тэтна”. Тыто’ паддева’ хавна моран’ харвана” хибяри” нито’ пуд нултаӈга”. Нумна”, я’ нимня ты” пэртяха” тэворӈа”. Тада иры’ ямбан’ пыдо’ тэхэна мэна” нюракутыдо’, тандая’ ӈоб” мор ма”ламбада ненэцям’ лаханако ня”ӈадамзь. Пыда государственной предприятиянда ед мал- курӈа. Тикы нями ма”нисяв, нюмда вунив падыбаӈгу”. Лахарёми’ тарцясь: - Ӈавна ӈацекы” ӈэвани’ мальӈгана мальвы тына” мора” парада”махадана” ӈаворцетына”. Ёльце ӈавыдоцеты”. Лы” нямдхатато’ пясик” мимбасетыва”. Ӈока ӈэбто’ хэбидя ядрев’ нито’ ни’ нултасетына”. Ӈанидо’ ты” хадо” ниня ӈыхы ян’ ябересеты”. Тамальӈгана хибяхарт ни манзету”, сяхари тына” мор” е”эмня сидна” тарем’ нюракута”. Теда’ вымна ӈэдалёрта ӈока. Хусувэдо’ ӈокавна есядамда недвоман’ харва. Теда’ ненэциена” ӈод” харвобцодо’ яӈга”ма”. Ӈахат ӈаврари” тарасеты”. Теда’ телефон’ зарядник, батарейка, тамна ӈани’ луци” мутры ха”ӈа”. Тарця ӈавэ” тэврамбасетыва”. Ханяӈы ненэця” тыто’ мор сяни’ малкодаха” мипидо’. Тарем’ ӈопойнда тарана ӈамгэда яaгоб”, нябинд танявы ӈэӈгу. Миридо’ хусувэндо’ яӈга”. Сидя ёнаркад ватавна мор тэмдабидо’. Яханана” Тасу’ яв’ тер” хавна ты” пэртяхана Ензя’ тер” тэворӈа”. Мор ма”ламбада” ӈахат тиртя ӈанохона тирцеты”. Теда’ сибя самолет мэта” ӈокма”. Маня” ӈод” ӈобтикы тарцям’ мэ”ӈава”. Ӈокам’ ни терас”. Саӈгомда яӈгу. Ит’ ӈамдорӈа. Ӈадьбята тев’ ёльцяӈгана ненэциена” иде” хэван’ мядодо’ нултамбидо’. Сяха’ товава” мале ӈахакуд тасламбива”. Теда’ ты” пэртина” поӈгана мал” мор маторпи”. Хибяхартадо’ пуня’ ӈэда яӈгу. Тикадо’ нянандо’ ӈарка нядма. Тарем’ ӈока хибя” мерета «Ямаха», матор тэмдаби”. Ханяӈэхэна ӈани’ пондо’ ёльцянд ӈатевта”. Малкурта” тенева”, та’ ёльцяӈгана ты” пэртя” тарем’ ӈод” татыда. Ты” пэртя” вадамда нида мадаӈгу”. Тарем’ тасла тюку илаӈгана тына” хусувэй ӈамгэда тара. Сямянхат миретада яханана” – морада. Ӈадьбята маня” тэхэна мэни нюракуйна”.  Марина Ярой’ падвы Сидяӈго пыда сертавыда"
https://vk.com/wall-147614552_1423,# Пишем на лесном диалекте
https://vk.com/wall-147614552_1422,"Текст участника конкурса «Язык наш веками отточен»  Мань Салемал' хардахана иледм'. Салемальской школа-интернатхана тохолкудм'. Мань сава нями ""ӈока"", классханани"" хуркари"" тэнз' ӈацекы"" тохолку"". Хусувэйва"" харта вадамда ёльце сававна теневада"". Харна"" вадавнана"" хуркари"" конкурсхана"" лаханаситыва, проектхана"" варёва"" мэцитыва"": нерденя места ханабаситыва"". Ӈадьбана"" лаханава"": маня вадава нерня"" минре' тара. Нарэйм' ӈатесетыдм', мякни хэваёльцм'. Мань нини"" ня"" Малые яры няна илева"". Салемалхад' ӈанона таня"" ядэрцетыва"". Тикы ями"" ёльце мэнев': мяни тер' ня"" харна"" ява"", сейхадна' переня ява"". Маня"" мякнана"" харна вадавнана"" лаханасетыва"". Ирими таня. Пыда луца вадавна ӈоб' ни' лахан', ехэрада. Пыда няна"" мансеты: харна вадава минта', тарана' вада. Мамахаюн', ӈацяхаюн' халям хадабадаха"". Ӈодь' хубтаӈэ ханда, пыди"" бударкахана' хулкованзь' хэситыхи"". Ӈарка яхава"" Обьм' нюбеӈа, хуркари халя"" тэнз нини"" хадабаситы"", халидо"" заводан' мипситыди"". Мань ӈарка не ӈацекы' няни ня"", нюдяко нями, мякна хаёсетыва"". Яля ӈухукона"" сянакосетыва"", ӈацекы"" мядико"" мярыбасетыва"". Тёняӈы ӈацекына"" ня""невхы' сянакобцхана"" «Парнэкохона» сянакосетыва"". Помнана"" ӈани харна"" вадавнана"" лаханасетыва"". Сава нумгана' мань ӈани хулкованзь' небяхаюни"" няна ханцетыдм'. Тикы яля"" ёльце харвобтасетын'. Хэвняна саӈони хэб, тарцям манэцетым: ӈарка яхами"", пякоця"", ӈуцяко"" ихина ёльце пойда толоха"". Ихинани манзетыдм': мань яхадани"" сава я юӈгу! Тарсе саваню"" тарця яни"" , вадани"" танева! Езанги Диана Витальевна Салемал"
https://vk.com/wall-147614552_1411,"Вымна ядэро”мини  Маӈгты” иры’ пудана си”ивхана вы’ няю’ ӈэдалэйваць. Поезд Обской’ хардахад хан”ӈа. Нумда пэвсюмзь ненэця” таня’ ма”люрӈа”. Ӈани” хардахат” товы луца” ӈобкана ядэрць пэрӈа”. Мяктато’ выӈгы яхана” манзараванзь турӈа”. Яханандо’ манзаядо’ яӈгу. Недбям’ хось я”ма”. Тарем’ ехэрана ян’ турӈа”. Ханяӈы” сидя иры манзарамахадандо’ мякто’ ӈани’ сидя иры ныланаванзь ханда”. Тедари’ манзараванда” паддо’ мине поездан’ ӈамдота”. Пыдо’ помнандо’ ненэй ненэцие” тэнз” ӈадиберӈа”. Тэмдорманзь хардан’ товы”. Мякто’ панаць ӈэдалы”. Юрибей’ хардахана нядэна ненэць’ Худи Герман тарем’ лахана: - Тёняна нята ненэцяни’ ня тэмдорманзь тонинзь. Лабытнангы’ мар” ядхана ӈэда” лабкахана ӈавар” тэнз” мирцярка”. Ӈоковна пад саба серо”ӈа. Таминда поезд’ ӈэсонд’ тэврэйнась. Неноховавна еся’ ханона”, иде”мана мэта моторона” хамэдяр” тара”. Тэмдабава’ мальӈгана ховаридо’ тоенана сер”. Выӈгана иленаӈэ хавнана” хардахана иленя нина” турӈа”. Мядоманзь поездм’ мэць тохола”. Та’ мальӈгана ӈотаӈо” ядемби. Ӈацекэсавэй” вынд’ вэрна”. Сидясян си”ив’ ваерамахад мякандо’ ладлаӈгуд”. Неняӈг” ӈавламахадандо’ хардан’ паромбаӈгу”. Поездхана хуркаси” хараси” ядэрӈава”. Ми”мана” мальӈгана ӈаволава’ мят’ хан”цетыва”. Янамбовна ӈавортан, сидер” син’ ӈопой сылаӈгаӈгун, хой” нимня етри” нензалаӈгуда”. Ядембада’ помна ӈэдалёва’ то”олха ни ӈа”, лэк пелеймд тюрхана нерня’ пидиба харт нёхоӈгун! Ӈэрм’ няю’ миёмана” мальӈгана, сидер’ син’ сырап”, я’ ядхана сыра тамна юседась. Ӈамдэта тамна вадёвдавэй ӈэвы. Ханярина хабэй ӈув” тидри” ӈадиберӈа”. Сыра’ холка”махана вар” хаёвы”. Сарёнда яӈго тарем’ я’ ний варцавэй. То” вархана ӈаӈу” хадырӈа”. Хаюрта” мюсена ӈэсы” ӈадиберӈа”. Хусувэй станцияхана поезд нултамбида, мякнато’ хаюрта ненэця” пин’ ха”морӈа”. Сиддо’ хосаяна нидо’ самляӈг хабто’ подеро”махадандо’ товы”. Тикарихина ненэй ненэ- цие” мирбидо’ ӈани’ хомбидо’. Небянато’ сэдвы паныдо’ серыби”. Мякто’ ӈэдалaӈга”. Тамна’ тяха’ мимана” сер” сидя’ хэвханана” хуркари я” хаюрӈаць. Ӈарка то”, яха”, хуркари хасрё”, ӈарка”я хой”, пензя” ӈадиберӈа”. Наӈэдя пий, яля’ вэс” ӈэдалё”махадана” Хэхэ’ то’ нимня ӈадимява”. Ӈоб’ то ямбдарида ӈопой ӈэдалава’ пир”. Вархананда лабка таня. Тикахана ӈавар” тэнз” мирдапи”. Хибяри” таня’ тэмдорманзь ядэрӈа”. Ӈани ӈопой час’ ваерамахад Юрибей’ яха’ нимня ӈадимява”. Нимнамда пул вэӈгалы. Няби я’ тиркад яха’ лабтам’ мада ямб пул тяханяӈы тиридяван’ пакальй”. Тамна’ тяха’ халмана ӈади. Сохонто’ хэвувна ханӈа. Маня” пин’ тарпына”. Пихиня ненэць” ӈока ӈэвы”. Яха’ мюня нядэна” нидо’ манэ”манзь мал” товы”. Ӈаваридо’ хана”махадандо’ мякато’ тидхалембидо’. Харад’ тер” машинахана хахаяда ид’ вар’ ня’ ханабидо’. Нядэни’ ӈанодо’ тикахана ӈа”. Пуна’ нядэловито’ сер” сибаӈга”. Помнандо’ таӈоларавы ненэця” мюсерӈа”. Хаёвы ӈэсы” тер” сава яхам’ мато”лавадамдо’ пю”. Тикахана нядэна” нидо’ саць нядаӈгу”. Ӈанохонато’ хано, ненэцие вэрамби”. Пыдо’ яха ханямна тыя ӈэвам’ теневадо’. Яха’ тир’ ниня нядэна хасава Худи Юрий мята ӈахат яхананда ӈэвы. Мята сидя’ хэвхана ӈацекыда сюрберӈа”. Хуркари серкана пыда сита нядаби”. Сидя’ хасава нюдя мале ӈармэхэ’. Школахана ӈаркамбой классахана тохолкуху’. Мяти” ӈыламна пядда поӈгамди’ манэць пирӈади’. Хане ядэрць ӈани’ теневаӈаха’. Нисямди ӈамгэри серкана пуня’ ха”аврамбиди’. Тарем’ нисядо’ хан’ пя мимби. Няби сертабада ханамда ты” пэртяханда миць тасламбида. Нябимда, ӈэдалёнзямда, харта мэтада, тора сыра’ нимня подертада. Мяд’ ерв лахарёмда тарем’ ханада: - Тедари’ халя яӈгу. Салабава” ӈопой си”иври’ тяхана ваерась. Мэкад по, салабанда хэ”мяхад сава итя тандая’ тона то”олха. Сяхаӈгарт тарця серм’ хамедамами яӈгу. Ядэрта халя” ӈопой, сидяриӈэ ӈадиберӈа”. Хэвдо’ ӈули” вэва”. Нарава” ямбумась, сырада холка пон” я”мадась. Я’ ядхана тамна юседа. Ӈамдэта вадёмяда яӈгу. Няхаромдэй яляри ядембарка. Таддикахад сыра холка”мам’ сарёхона халта”мада яӈгу. Тарем’ ява” варцавэй то”олха. Неро помна ядаб” таб тэри пыдараӈга. Хой” ний тыравдавэй. Ӈув” малик” тандая’ ӈадиманзь пядо’. Паромбада то”олха ни ӈа”, ӈыльняӈэда тамна салаба. Лакомбой я’ ни’ ӈамдва сер” ни ӈа”. Тына” пон” илебей ӈамдэдм’ хось я”ма. Илебей ӈувм’ пэртя ты мер” нылаӈгу. Икня ӈод” ӈани’ тарця, салаба’ ӈылна саць пон” паклёвы халя вынхалута. Савохона тона ид салаби илыбида, навол”пида. Тикарихина и” савовна вэрна пэӈга, мерця ит’ теберӈа. Халя индат’ ӈобтарем’ харва. Ид” лат”махадандо’ ӈобт’ ӈадараӈга”, халява” тарем’ ядэрць пэӈга. Ханяримна ядэрӈа, хадырӈа. Ӈобтарем’ хадырць сава ядамда пюрӈа. Саво’ хэмяхад ид тэбъя. Хуркари таб”, ӈув” ӈыльняна хан”ӈа”. Халя я’ нимня ядэрць ӈэвадаӈга, ӈахат ямда теневада. Саво’ хэбя’ ӈэсонд мале ныла пир”ӈада. Таняӈы иланда тарця. Тикы’ сер” ӈахана хамедавы. Сэврихина ни ӈадю”. Выӈгана илена” ты” пэртя” тыдо’ манзаяӈа”. Харто’ иландо’ таня, тыто’ хадырць ям’ тасламби”. Хуняна ханя’ ямдавамдо’ маниедо’. Тикы’ хавна вомы тыдо’ ма”ламби”, яркола”. Ӈацекыдо’ сиддо’ нядаби”. Мякна мэна” итамдо’, пядамдо’ хосая”. Не” еддамдо’ пиремби”. Ядеманда сер” няхато’ ӈэсурць пэӈгуд”. Индо’ сер” илена ненэця”. В.Пырирко’ падвы. Сидяӈг” пыда тадтавыда”."
https://vk.com/wall-147614552_1410,Рассвет 🌞 Автор: © pyrirkovv
https://vk.com/wall-147614552_1408,Соя”ма яляда!
https://vk.com/wall-147614552_1406,День рыбака в Кутопьюгане (Еръ-Яха) Автор фото: [id521060817|Marina] Тибичи
https://vk.com/wall-147614552_1405,На Ямале чествуют нелёгкий труд рыбаков. А как у вас проходит традиционный праздник? Ждём ваши фотографии и видео. Обязательно всё опубликуем.
https://vk.com/wall-147614552_1404,Фактория Юрибей Тазовский район.
https://vk.com/wall-147614552_1403,Конкусхана мэ
https://vk.com/wall-147614552_1402,"Тыˮ пэрма  Хэвы си” ив яляхана газетаханана” ты” лекараӈэ тохолкурти” техникумхананаˮ едэй манзаям’ тохоламбаваʼ ӈадимам’ падыбиваць. Маня” ӈэрм’ терӈэ нянана” ненэся тарана манзая ӈэӈгу. «Оленевод – механизаторм’» нюбе”ӈа. Ехэрана мутры тохоламбавандо’ хавна ты” пэраць ӈани’ тохоламбаӈгудо’. Выӈгана вадёвы” ненэця” ӈамгэ” едэй ӈавэ” тохолаӈгоданакыˮ. Мал” ӈэбто’ пыдо’ ханзер” тым’ лэтрамбавам’ сававна теневадо’. Ты сидя, няхар” час хадырта, мале”мяхаданда ванота тута.Таёльцяӈгана мятʼ наволˮпадаˮ. Мятʼ минреваʼ мальӈгана хадырˮмандоʼ малри хаёбта серо”ӈа. Хадыр”мадавэй тыˮ мякна ниˮ ванаӈгуˮ. Мер’ танабабˮ, нибˮ хадыламбабˮ тыдˮ вынхалутаӈгу”. Тикыʼ хавна тыˮ хадырць яхад ӈэсыʼ ям’ тасламба тара. Сава ярин’ ӈэсурць сава. Тыˮ нива пэдава еˮэмня ямб’ мюнʼ ханаць ни серосˮ. Тикахана ныхысяда тыˮ сензаӈэ еремдаˮ. Май ирыхына яхадей” хасенавам’ тасла серо”ӈа. Хартоʼ сава яхана хасенабтоʼ тара. Нютоʼ ныхы ӈадиво”махад танабадаˮ. Нисермандоʼ ёльцяӈгана сабе ни” мюсеˮ. Танабабˮ яхадей” нюдоʼ хае пирта. Тандаяʼ соявы” суюм’ ӈудахана няˮмарпада, нямзьлембада ниӈаˮ, ненэцяʼ ӈабт таскохона хаёда. Тикыʼ хавна манзаранинаˮ ханʼ саˮ ерыба, тереба теневабтоʼ сава. Соˮ, пуйˮ маниевари ӈарка манзая. Тыˮ пэрма ёльцяӈгана тытˮ ӈэвамʼ таблаванд е”эмня танырць вэнеком’ вада, тохола серо”ӈа. Мундʼ инзеле, мадарць теневабта сава. Тикыʼ хавна хане теневабта тара. Ервамда яʼ сармикахатˮ лэтрамба пиртада. Ӈоб’ выӈгана вадёвы ненэць’ харта тухурӈа. Тыта пэрма сермʼ, малковамʼ хамедамбида. Хусувэй яляʼ тым’ мание тохолку. Манзаяʼ хусувэй саирм’ харта сэвханата манэ”тада. Тикыʼ хавна тэнда ям’ нерняʼ маниеӈгуда. Нув хурка ӈэвам’ малкода таслаӈгуда. Мадабада ямда ӈобтарем’ тензебтембида. Пэвдяхана, вэва нумгана мимбата ёхованда ниˮӈаˮ. Пензяˮ, надоˮ, саболˮ я теневаӈгуда. Тарця теневабˮ вы’ иланда сибя ӈэӈгу. Толь’ тяхана ӈамдё хибяхарт сит тарем’ ни тохолаӈгуˮ. Тыˮ пэртяхана тохолко”ма падарта таняварида таром’ ӈадимдеӈгу. Манзарана ненэць’ дипломсавэйӈэ толёда. Юнета, манзаямда падаркана мэйравэӈэ ханˮда. Недбяда масиˮ ӈаркарка ӈэӈгу.  В.Пыриркоʼ падвы. Сидяӈгмʼ пыда тадтавэда"
https://vk.com/wall-147614552_1400,Сегодня День ветеранов боевых действий. От души поздравляем! 🌷🌷🌷🌷🌷⚘✊✊✊
https://vk.com/wall-147614552_1393,"До завершения конкурса ""Газетный Квест"" остались считанные дни. Поэтому некоторые участники, желающие поучаствовать в одной из номинаций пришли в редакцию, дабы воспользоваться подшивкой за 6 месяцев. По словам нашей конкурсантки - это самый лучший вариант, потому что нигде как не в редакции можно найти все номера газет сразу. Ну, что же, мы пожелаем только удачи."
https://vk.com/wall-147614552_1392,"Каждый раз, когда заходит в гости в редакцию , мы его встречаем с распростёртыми объятиями. И сегодня он нас порадовал , приходил наш Хабэча Хываревич Яунгад . К его дежурному вопросу - "" Как газетка?"", мы всегда готовы. На этот раз свежий номер , который мы закрыли днём, лежал на столе. - ""Молодцы! Молодцы!""- после таких фраз можно глубоко выдохнуть, потому что это оценка, и она очень важна для нас, сотрудников. Мы по - другому и не можем, потому что вы наш учитель- Хабэча Хываревич! Марина Яр"
https://vk.com/wall-147614552_1391,"Мел’ не Салехардахана сидя яля’ ямбан’ округна” тодо’ тэнз” культура’ хардахана ӈэрм’ тер” нидо’ ядабтаць. Мале тетумдей мэва” этнофестивалян’ ма”лёвыд”. «Душа тундры» тарем’ нюмдевы. Ямална” тиӈгывна” мел” ненэця”, сёётэй, тарана”, падтаӈгурта” манзаидо’ мядондаха” ӈадимдембиць. Хуркари хардахат, районхат ненэця” товыць. Конкурс’ хавна тамна сидто’ таславы часхана телевидениехана, радиохана, газетахана манзарана” лахана няйдонзь, манзаито’ нямна хон”рамбидонзь. Маня” ӈод” гязетаханана” паднана нява” мел’ нем’ ядабтавысь, иланда, манзаита нямна хон”рамбавэдась. - Нюмл ӈамгэ, хурка районхад тосан? - Нядаӈгарад, Надымской район’ терадм’. Валентина Тибичидм’. Еръяха’ харад’ хэвхана, Неромбыяхана небяюни, нисяюни нядэӈаха’. Мяна” терӈэ мале сянва”. Нини” мале” ӈарка ненэця”. Мяканана” мал” ненэй вадарим’ мэ”ӈава”. Нисями ӈавна’ ёртяӈэ, тыбэртяӈэ манзарась. Тедав’ пенсияхана мэ. Ӈарка некыни” нисяюни” няна” иле”. Мань Нядаӈгардахана иледм’, манзарадм’. Таняна школам’ ёльцевани’ пуд ӈавар” сертабадаӈэ тохолкурӈадамзь. Манзаравани’ пуд «ЦНК» мят’ ядэр”цетыдм’, тамна ӈани’ «Ясавэй» клубхана мэсетыдм’. Ненэй ненэцие” культурам’ нерня’ минрева”. - Хурка конкурсхана пыхыдамд ӈадимдембасар? - Мел’ нини” поӈгана пирдыр”ӈадамзь. Ной’ паныни”, таӈадони”, ни’ инни”, ӈэбтми, луца’ панэми тэврадамзь. Ӈэбтми – хадаени мэ”мы, пуданда няни’ тэвыць. Конкурс’ саирмана хусувэй не” мякы манзаямда тэврабта тарась. Мань тарця манзаями - тюсьда лад. Сертабадина” ёльцевана” е”эмня жюри сидя часм’ няна” таць. Сэдъями нись паромба”, таславэни” сер” ёльцевась. Тикы сэдвына” конкурс’ пуд выставкахана ӈадимдембаӈгудо’. - Сит тидхалембада ӈарка нид таняса”? - Си”ми нядабавэхэ’ – Антонина Антиковна Салиндер, пыда паркола си”ми нядабись. Фестивальхана сёётэй ненэцие” поӈгана пирдыр”ӈась. Нябиюм’ – ЦНК’ директорва”, Ольга Васильевна Антипина, пыдхавада мал” сидна” тидхалембись, табекур”ӈась. Тамна си”ми нядабавы - Никита Алесандрович Анагуричи. Пыда «визиткаӈэ» нюбета мэ”манда вадини” ненэй вадавна падыдась. - Тарем’ сэдора хибя сит тохоласа? - Нюдя ӈэвани’ мальӈгана, мяканани мэб”ни небями нядабасетыдм’, тарць’ ямбан’ ӈудами мэ”лав. Небяни табеку савовна тенейн, мякы манзаям’, ӈодяку паӈгалць, мал” пиръян, хобам’ мэяда, паным’ парка ӈобтикы теневадм’. - Фестивалян’ товы ненэцие” поӈгана едэй нядамд хосан? - Едэй нядми ходамзь, ӈопой ненэй не Пуровской районхад товы, нябиюм’ ӈысма не – Приуральской район’ тер. Ӈобтикы мел’ нехэ’. - Конкурсхана хурка ян’ ха”мсан, ӈамгэ нянанд сава, маси” вэварка ӈэса? - Мань мел’ ненэцие” поӈгана пирдыр”ӈадамзь. Нябимдей ян’ ха”мыдамзь. Ӈули” савась, ӈопой, жюрихина ненэй ненэцям’ нидамзь манэс”. Мань ивнани теневана ненэця’ таняна мэб”та тара. Пыда савовна манэ”тада: сэдорана не панэнда мирбяда сава, вэва. - Ӈамгэхэв едэй серм’ манэ”сан? - Ӈопой хабей не ӈодякохот ӈули” паской”, сомбой” ӈамгэри сертавысь. Паӈгалторць ӈопой тэнаком’ мэ”ӈа. Мякани тоб”ни ӈани’ тарем’ серта хортав. Ӈодякоход паӈгалтормам’ ӈахат теневав. Школахана тохолковани’ мальӈгана кружокан’ ядэрӈадамзь. Та’ мальӈгана Елена Сергеевна Неркагы си”ми тохоламбись. Тамна ӈопой мел”мана сертавы хой’ ӈанокоцям’ манэ”ӈадамзь, тэмдавась, маси” сяхари’ ӈамгэвахана тараӈгу. - Ӈока ненэцие” поӈгана теневана нид хомбасан? - Нердена ян’ ха”амвым’, Вануйто Маснем’ ӈахат теневав. Пыда - Яр-Сале’ тер. Мякани’ мядоманзь тосеты. Нида теда’ хардахана иле”. Фестивалян’ нисянда ня” тур”ӈась. Нисяда сёётэй ненэцие” поӈгана ярабцм’ мэ”ӈась. Ӈани’ тарця фестивалян’ тован’ харван? - Няхарумдэй мэва тюку фестивалян’ тур”ӈадм’. Ӈани’ ӈэб”та - ӈани’ тутава”. Ивнани ӈули” тарана сер”. Тюку по’ ӈопой яхана ниваць ӈамдю”. Сие” ниць иры сидя ю” сибимдей яляхад ты” ниць иры’ тетумдей яля’ ёльцянд Москван’ ядэр”ӈаваць. Таняна «Сокровища Севера» конкурс миӈась. Ненэй мядм’ мярыбиваць. Турта ненэцяӈг” ненэй ненэцие” ила” саирм’ ӈадимдембиваць. Ӈэрё’ няна Санкт-Петербурган’ хэванзь мэва”. Езынги Любовь Николаевна таня’ си”ми ханаӈгу. Ӈани’ ненэй мядм’ ӈабтаӈгува”, харна” ӈаврана” ӈадимдембаӈгува”. Ӈахакуд ятнаӈгува”, тарана ӈаварина” хамэдамбаӈгува”. Тикы сер” ӈули” ини’ ватовна ӈа. Тарця мел’ нем’ лаханако ня”ӈадамзь. Конкурсхана мэвы не” сэдора, паркола мал” пир”мэдонзь. Валентина ӈод” ӈока нита поӈгана ва”лёй ӈэвы. Пыда сидта пирувна сэдорана яӈгу. Ненэй ваданда нямна ваде”мыда ӈули” ихини” ха”мыдаць: «Небяна” мыӈгад мэ”мы вадава” мал” юрбана”, ненэй мядона” терсяламда”». Хусувэй ненэй ненэцяма” тарем’ инда ӈу” ядэр”пата - вадава” сяхарт’ я’ нид ни ёход”.   Г. Окотэтто’ падвы. Сидяӈг” Марина Яр тадтавыда"
https://vk.com/wall-147614552_1390,"Интернетхана вадамдо’ тохоламбидо’ Едэй илаӈгана хардахана илена ненэй ӈацекы” ӈокамбой пелядо’ вадамдо’ ехэрадо’. Ӈамгэ’ тарця? Соява’ минхандо’ луца’ вадарим’ намдорӈа”. Мяканандо’, школахана тохолко вададандо’ луца’ вадам’ мэ”ӈа”. Пихина сянако няханато’, ханярина-танярина луца’ вадари тара. Ӈояк мяд’ тер” мяканандо’ ненэй вадам’ мэӈа”, ӈацекыдо’ вадам’ хамедамбидо’, лаханахава” ни” лаханакур”. Ханяӈы ӈацекэхэв” ненэй вадам’ намдхарта нидо’ намдор”. Тарць поӈгана вадамдо’ тохолаван’ харвана” ӈадиберӈа”. Пудана по’ илаӈганана” интернет’ мутра” ӈокама”. Илебей ӈацекы” таняна няханато’ лаханакурӈа”, падна”, нито’ сидяӈго, видео мание”. Хурка хубта яхана мэбат ӈод” - нямд нам- даӈгур”, манэ”тар”. Арина Вануйто, школахана тохолкурӈа. Едэй мутрам’ нядмяць вадамда нерня’ минре. Интернетхана страницам” сертавы. Инстаграммахана ӈа. Тикахана ненэй вадам’ тохолава е”эмня карточкы сертаби. Хусувэй яля’ илемида ненэй вадавна ваде”яда. Тамна ӈани’ луца’ вадавна ненэй ненэцие” ила” саир” нямна падна. Страницахананда пуда’ падвыда – ӈопой, сидя буквахад ӈэда хэбицяко вада”. Тюку то”олха” – и, я, е,ю”, и”. Тарем’ харта вадамда тохоламбида, тиканда ирманя тамна ненэй вадам’ ехэрана нита е”эмня падна. Минрена манзаянда нямна тарем’ лахана: - Мань ихинани ненэй вадавна лаханани няхар” ян’ тярпин. Сямянхат сававна выӈгана вадёвы ӈацекы” лахана”. Пудандо’ нюдя хардахана вадёвы” миӈа”. Пыдо’ ненэй вадамдо’ намдор”ӈадо’, хэвханандо’ илена” ӈобтикы помнандо’ ненэй вадавна лаханакурӈа”. Ӈопой ӈацекэӈэ тарця сидто’ тохоламбадито’ танявам’ нидо’ тисьде. Маня” ӈарка маркана вадёвэӈэ, ӈани’ харна” мэва”. Ненэй вадава” мялинана” намдор”ӈава”. Небянана”, нисянана” нянана” лаханакурӈа”. Тэри’ ханяӈэхэна ӈамгэри’ хэбидя яляхана ӈэрм’ тер” нина” понд’ тэвбана” вадава намдор”ӈава”. Сини то”олха нини” вадамдо’ нидо’ намдор”. Выӈгана илена” нит” таняб” тамна сава, та’ ныланава ёльцяӈгана мяк” ядэртан’. Таняна ненэй вадамд намдортар. Тюку проектами’ маркана вадёвы ӈацекы” ед минрев. Мань сиддо’ тохоламба, ӈани’ нянандо’ тохолкудм’. Хусувэй яля’ тет вадам’ ӈадимдембидм’. Пудана мале сян’ яля’ ненэциени” харто няни” вади” ӈэдарамба пяць. Тикы ихинани ӈули” сава ӈэвы. Теда’ тарем’ интернетвана вадамдо’ нерня минрени” поӈгана конкурсхана мэдм’. Маня” тасу’хаби”, мандо’, тавыс’ ня помнана” пирдырӈaва”. Нерня’ ха”амна хибярим’ сельбя’ няна Финляндиян’ ӈэдараӈгудо’. Ихинани, ёльце тарана серм’ минредм’. Маня” ӈаркамбой ненэцяӈэ тарця серм’ саваӈэ тасламбива”, ненэй вадава” ӈопой яхана” ни ну”, ханзеркав” несэйворӈа, ёдэйвана вадёдана нина” вадамдо’ ехэрабто’ ӈод” тари ни” ӈамдю”, хамедамбидо’ – вадам’ теневава сава. Иринана”, хаданана” илам’ таневаб”на” тара. Маньрина” вадава” лэтра пир”ӈава”. Вадамда” тохолаван’ харвабата” интернетхана нянда” страницам’ хора”, манэ”ӈара”, толабира”, маси” нянанда” илека ӈэӈгу, ненэй вадам’ ехэрабта” - янамбовна вадамда” тохоламба пяӈгура”.  Г. Кинчина’ падвы Сидяӈг” М.Яр’ сертавы"
https://vk.com/wall-147614552_1387,"В ямальской тундре затихает звук шаманского бубна Предвидеть может не каждый. Лучше всего эти традиции сохранились на Крайнем Севере. Шаман владеет даром предвидения. Он может то, что недоступно обыкновенному человеку. При проведении обряда входит в транс, общается с богами, святыми духами и душами. Ненцы пронесли свой древний дар через тысячелетия.  Считается, что на Ямале шаманы самые сильные потому, что ненцы пришли на Север раньше других народов. Они соседствовали только с древним народом сихиртя. Тогда два народа любые вопросы решали под звучание бубна.  В первую очередь во время камлания общаются с местными духами. Дед Окотэтто, живущий в Сюнай-Сале, – один из самых сильных шаманов современности, но про собственный дар предпочитает молчать. Только избранные могут с ним пообщаться на сакральную тему.  Он может вылечить больного, достойного исцеления, если позволят более сильные боги, высший разум, взвесив хорошие и плохие дела человека.  Шаманом может стать не каждый. Уже с младенчества предрекают малышу дар предвидения, а деды наставляют во всех его делах. Учат прислушиваться к природе, руководствоваться обычаями предков, почитать родителей.  Жители Крайнего Севера никогда не забывают о своих богах и обычаях. С приходом нового времени собрались тундровики, вблизи со святым местом поставили чумы.  На таинственный ритуал приехали представители семи земель, оленеводы, рыбаки, главы общественных организаций, депутаты. Всех объединил древний обычай, где нет между людьми разницы в их деятельности, нет социального статуса. Все равны перед богами.  Кочевые жители обратились к великому потомственному шаману, деду Окотэтто. Собрались почтить память далеких потомков, уважить великих богов, кочевников Севера ради процветания людей. Спросить, как уберечь оленей от болезни, сибирской язвы. Узнать секрет удачливого рыбака, охотника. Заглянуть в будущее. Увидеть, как выжить в современных условиях. И даже как обратить на себя внимание Президента России.  В честь Нума принесли жертву  Один из представителей рода Белооленных привез семь самых упитанных быков. А рыбак принес редкую рыбину на поклон к святым. Священным дымом освятили присутствующих.  С первыми лучами солнца в честь Нума принесли жертву.  К вечеру «посланник богов» присел в чуме. Изучая бубен, дал понять присутствующим, что пора обратиться к высшему разуму. Приятным горловым пением начал прояснять происходящее. Он попросил сокола Ханавэя помочь ему в нелегком деле. Священная птица тундры всегда вьет гнезда на возвышенности. Ближе к небу, а значит, к Нуму.  Ханавэй согласился, так как он знает, что люди иногда его просят о помощи. Никто лучше него не выполнит миссию. Он поднялся высоко, преодолевая пространственное измерение, и очутился на самой северной точке Ямала, где заканчивается земля. Дальше только льдины Итя Aабтеня – Северного Ледовитого океана. Льдины, похожие на огромные корабли или небоскребы мегаполиса.  Правитель Ямала – Сэр Ирико – остановил свою упряжку из трех белых медведей, чтобы услышать людей. Вестник людей сказал ему:  – Твои дети – люди – хотят тебя услышать. Приедешь к святому огню? Они приготовили тебе хан – жертвоприношение.  Сокол и бог Ямала по приглашению очутились в чуме, передавая слова Ханавэю, а тот шаману. Шаман рассказал людям:  – Люди Севера должны помнить свои обычаи, по нашим правилам приносить жертву богам. От их внимания мы становимся только сильнее. Помогаем им, защищая их от бед. Забытые боги умирают. Время и ветер уносят их в небытие, и они никогда больше не возрождаются. У духовных людей сильные боги, а от них и они сильнее.  Если невозможно приехать на святое место, то можно сделать обряд возле священной нарты. Это лучше, чем ничего. В будущем ожидается хорошее время для северян. Смута исчезнет навсегда. Не забывайте своих богов, в этом ваша сила.  Теплых вам зим!  Также обратились к Пэ мал Хада – хозяйке Уральских гор, матери всех святых. Она ответила:  – Я бы с удовольствием всех навестила, только у меня болят ноги. На подоле расположили автомобильную дорогу. Днем и ночью по моим ногам ездят железные машины. От них нет покоя. Ради процветания кочевого народа мне надо перекаслать на тихое место. Я всегда присматриваю за вами. Теплых вам зим, хороших пастбищ. Берегите друг друга.  Потом обратились к Поaгармедэ Хада – наставнице оленеводов. Она сказала:  – Меня забывают. Из-за этого моя одежда давно износилась. В жертву можно принести белого олененка. Не забывайте про святую нарту и о хранительницах чума, жилища. Тогда у каждого оленевода стадо возрастет. Люди будут здоровы. Дети будут рождаться.  Спросили хозяина воды, Ид Ерв:  – Почему так много забираешь своих детей из жизни?  – В честь меня перестали приносить жертву. С приходом весны на берегу можно сварить уху или водоплавающую птицу. Все сделать по обряду. Относиться к живой природе естественно. С возрождением обычаев все будет хорошо.  Мынико – смысл остановился у хозяина подземного царства Aа Вэсако. Он остановил свой транспорт возле чума. Привязал трех передовых мамонтов к костяной нарте. Позади переполненный грузом аргиш уходил за горизонт. Нарты так нагружены, что некоторый груз сваливается на землю. Он волшебным черным арканом, сплетенным из душ мертвых, ловит падающих. И одним взглядом привязывает огненной веревкой груз. Его спросили:  – Почему так много у тебя груза?  – Это моя свежая добыча. Молодые люди спиваются от огненной воды. Забывают даже свои семьи, ремесло забывают, свои обычаи. Не ценят жизнь. Поэтому забираю всех желающих пачками.  Почему гибнут олени?  Для предотвращения беды во время месяца большой темноты можно зажечь священный огонь. Сварить мясо или дичь. Должно немного настояться. Так как нужен дух, запах еды. Лучше стоит помнить обычаи. И не гневить богов. Надо вспоминать, чтить далеких предков. Потому что благодаря чистым поступкам, молитвам живых родственников уже ушедшие становятся сильными духами. А позже, по возрастанию – богами. Для живых – ангелами-хранителями.  Присутствующие на ритуале спросили у хозяйки Земли, Я миня Хада:  – Почему гибнет много оленей?  – Необходимо придерживаться древних обычаев – это советы ваших предков, попавшие через времена к вам! Страшные болезни их храню за семью слоями, замками Земли. Для процветания людей им надо бережней относиться к Земле. Не стоит загрязнять планету, потому что у нас другой нет.  Так шаман переговорил с семью детьми Великого Нума, где каждый отвечает за свое дело. Во время ритуала узнали, что один такой сеанс забирает очень много сил у шамана. И что каждый человек умеет устанавливать связь с другим миром.  Василий Пырирко, фото из архива Няръяна Нгэрм"
https://vk.com/wall-147614552_1382,"Друзья, канал «Ненэй вада» выпустил новое интервью. Вашему вниманию - Мария Яковлевна Бармич, кандидат филологических наук, исследователь ненецкого языка, первая учёная среди ненецких женщин. Приятного просмотра!"
https://vk.com/wall-147614552_1380,
https://vk.com/wall-147614552_1378,"В Салехарде прошел этнофестиваль «Душа тундры». В середине июня на главной площадке этнофестиваля мастерство показали художники и мастера народных художественных ремесел и декоративно-прикладного искусства, исполнители песенного фольклора. Они представили уникальную культуру северных народов: танцы, одежду, игру на музыкальных инструментах, изделия народного художественного промысла и декоративно-прикладного искусства."
https://vk.com/wall-147614552_1377,"Ватаӈго пэяд”  Маӈгты” иры’ еркана округна” тиӈгывна ватаӈго пэйдаць. Ты” ниць иры’ 20 яляхад, маӈгты” иры’ 15 яля’ ӈэсонд халям’ ватаба ненэцие нидонзь ӈэдарамбю”. Тюку по’ ехэрана халэ - навага, камбала, сайка хадаба ӈэдаравыць. Тарць халя” Пэдарата няв’ няна ватабаӈгудо’. Округханана” 93 халядана предприятий”, пыдо’ мал” ӈэбто’ ӈахакуд ӈанэдёвы”. Пудана няхар” по’ ямбан’ халя’ нямна пили” планамдо’ томдабидо’. 2017 похона -10 ёнар” 600 тонн халям’ ӈыдавыць. Тальцюна тамна 250 тонн’ пирувна ӈокамдавэдонзь. Тюку’ по’ ӈани’ таӈок халям’ ӈыдаван’ харва”. Теда’ ёртина” сававна манза- равандо’ е”эмня хусувэй ӈамгэдо’ тас”. Поӈгдо’, бензиндо’ , я’ мядодо’, мал” ӈахакуд ӈанэдавыдонзь. «Развитие АПК» программам’ нядмяць хэвы похона Горковской халязаводахана ю” ӈаном’ сулормыць. Тамна сидям’ Салемал’ няна сертавыць. Тамна Шурышкарской, Приуральской, Тазовской район 14 ӈаном’ сулурта”. Ямалханана” тюку’ по’ мале 1700 тонн халям’ ӈыдавыць. Тикадо’ юр” тонн’ пирувна небой походанда ӈока. 300 тоннм’ - Новопортовской халязавод ватавыць, 240- Горковской, нянда пуд Аксарковской предпрятий - 200 тонн халям’ томдавыць. ООО Тазагрорыпром’ ненэця” -165 тонн халям’ ӈыдавыць. Тюку по’ округна” тиӈгывна 345 тонн сэр” халям’ ватавыць. Тикахат 144 тонн- сэври”,108 тонн - палкур”. Тамна ӈанидо’- идюрця”, пайха” ӈэвы”. Нёя”, пыри” сямянхат ӈока” - 400 тоннм’ ӈыдавы”, 200 тонн лысу” ӈэвы”.  М.Яр’ падвы. Сидяӈг” пыда сертавыда"
https://vk.com/wall-147614552_1376,"Лэтрамбада харад”  Хэвы си”ив яляхана ёльце сава юнм’ намдаваць. Няхар” харадм’ саць лэтрамбада хардаӈэ сертавыдо’. Ӈобто’ маня” ненэй ненэцяӈэ паднана ирина” мяд. Леонид Лапцуй пухуцянда ня иле мэ”мы хардади’ сяндаӈэ тад нерня’ толы. Тарця тарана иӈудм’ Сергей Валентинович Худи нерня’ мэвэдась. Мале 1993 поход ирина” музейӈэ хаясь. Теда’ турта ненэця” Елена Григорьевна минревы манзаям’ ӈани’ манэць пир”ӈадо’. Харданди’ няби вэкана газм’ тарпрамбади” поӈгана манзаравы, Василий Подшибякин, илевысь. Пыда тарця ненэцие” поӈгана ӈани’ юнета. Таняӈэда ӈани’ сяндаӈэ толы. Марина Яр падвы."
https://vk.com/wall-147614552_1372,"Интернетадо’ ӈадимя  Тазовской районхы Юрибей таӈоця’ Ӈэдяӈгад хахаи. Мерета ӈанохона сидя’ час вата таня’ ӈэдалёдан’. Сыв’ ӈарка хардахандо’ мерета «Ямаха» мэць ядэр”ӈа”. Факторияханандо’ лабкадо’, я’ мято’, мюсерта ӈацекы” садик, лекарандо’ ФАП манзара”. Та’ нядэна” халяда”, тыдо’ хахая’ мюсерта” няхато’ ми”пидо’. Ӈани по’ сидя вэкана таняна иле”. Тарем’ илева’ ямбан’ таняна ненэй ненэця” иле”. Тандая’ таняд сава юнм’ намдаваць. Таӈоцяӈганандо’ интернетадо’ ӈадимы. Тикы нердена факторий ханяна нядэна ненэця” тарця мутры” мэць пирта”. Хахая’ илена ненэця” WiFi мэць ханяри’ лахана”, падна” пиртадо’. Тикы’ хавна ӈамгэ” тарана серодо’ интернетвана тасламбаӈгудо’. М. Яр’ падвы. Сидяӈгаха’ пыда тадтавэхэюда"
https://vk.com/wall-147614552_1370,"Ӈани’ яӈганаӈгу”  Округханана” таӈы яӈганавахандо’ ты” лекар” мале хамэды”. Теда’ ты” поса’ хабцяӈгад яӈгавандо’ няю’ хусувэй ӈавэдо’ тас”. Небо’ мюсьлана вадм’ тэмдавыць. Вы’ терхана тыдо’ яӈгавандо’ няю’ ӈыхы ян’ минзь ни тараӈгу”. Ты” лекар” харто’ мя”амна ӈадиберта”. Сыв’ яра’, ты” сапо”лана ирыхына мале 183 ёнар” тым’ пардонтавыць. Теда’ яхадей” нисерць’ ӈэвада”махад, таӈы мэлвахато’ ты” пэрти” тэв”махад лекар” ӈани’ ӈэсыхы” яӈганаванзь пяӈгудо’. Марина Яр падвы. Сидяӈгм’ пыда тадтавэда."
https://vk.com/wall-147614552_1369,"Ты” Автор фото: В. Пырирко, корреспондент газеты ""Няръяна Нгэрм"""
https://vk.com/wall-147614552_1367,"Лекар” манзара” Ямальской районхана поса’ хабцяӈгад ненэцие пардонтамби”. Уколм’ ӈабтава’ няю’ есям’ салдамба ни тара”. Ты” пэрти” мяд’ тер” яaгава’ е”эмня лекар” ӈэсы”мана ядэрӈа”. Новой Порт’, Пэ’Саля’, Панаевск’ вымна ӈэдалёрта”. Яр – Саля’ ты” пэрти” ӈэсыхы’ мале лекар” тэввыдаць. Маӈгты” иры’ юдимдей яля’ ёльцянд’ мал” яӈгаӈгудо’. Сяӈок ненэцям’ яӈгавандо’ нямна лекар” планадо’ таня. 2800 ты” пэрти” мяд’ тер” пардонтаӈгу”. Хэвы си”ив яляхана Пуровской районхы Халясавэй хардан’лекар” тэвор”ӈаць. Пыдо’ ӈобтикы манзаямдо’ минре”. Харад’ тер” хабцяӈгад пардонтавандо’ хавна ты” пэрти” ӈэсыхы’ ӈани’ тэвор”ӈаць. Ӈарка ненэцие, ӈацекы, мал” яӈгабидонзь. Планаханандо’ 700 юр” ненэцям’ пардонтабато’ тарась. Тедари’ Халясавэй няна 50 ненэцялим’ пардонтавыць. Яӈганавандо’ хавна ненэцие” сэхэ паӈона ханзер” лекаратава’ нямна хонрамбидо’, тарабата табедамбидо’. Марина Яр падвы. Сидяӈг пыда тадтавэда."
https://vk.com/wall-147614552_1366,"Белоруссиян’ ӈэдалёр”мы” Минскахана ӈарка выставка миӈась. «Пищевая индустрия – 2019» - тарем’ нюмдевы. Тодо’ яхат” товы ненэця” мирдапада ӈаворидо’, мирдатаӈго мэтидо’ ӈадимдемби”. Ямалхад таня’ «Арктическая вода» завод’, «Горковское» сельскохозяйственной предприятий’, «Орион» ёрти” артель’, «Ныда-Ресурс» фирма’ манзарана” ядэрӈаць. Турта ненэцяӈг” ты” ӈамзахад, халяхад сертавы ӈавар”, ӈэрм’ няна вадёдана ӈоди, тудако ӈадимдембавыць. Мал” ӈобкана Ямалханана” хурка ӈаво сертабавам’ манэ”лабтамбиць. Тарем’ нянандо’ манзаравандадамдо’, ӈаворидо’ тэмдавандадамдо’ пюрӈа”. Серодо’ савовна таслабато’ маня” яханана” сертавыдо’ ӈани я’ терха” мир дапаӈгудо’. Маси” хибяхав” нянандо’ манзараван харбилаӈгу”. Тикы’ серто’ маӈгты” иры’ хасава юдимдей яля’ ёльцянд’ ӈэвы. Марина Яр падвы."
https://vk.com/wall-147614552_1365,"Тиртя ӈаноˮ тиртаˮ Округханана” «Крылья Арктики» нюбета сибицяко тиртя ӈаноˮ харто’ федерациядо’ таня. ӈэвахана мэна Степан Зинченко минреня манзаямда паднана ненэцяӈг” ваде”ӈадась. – Округваˮ ёльце лата я. Тикаривна ӈыхы ян’ тэвва тоˮолха ни ӈа”. Ханяӈы харадˮ помна сехэры” яӈгуˮ. Ӈахана ӈэда хардахаˮ, ненэй мякˮ тэворць тарем’ ӈод” тара. Тикы’ сермʼ сибдаванаˮ еˮэмня манзаяваˮ минреваˮ. Нюдяко тиртя ӈано манзая”ӈаваˮ. Маняˮ федерацияхананаˮ едэй тиртя ӈанодаваˮ пюваˮ. Теда’ ит’ ӈамдорта гидросамолетмʼ Л72 сертабиваˮ, теневана ненэцяӈг” тарця манзаям’ ми”ӈаваць.Самарахана манзараˮ. Тикы тиртя ӈаноʼ мюня’ сиˮив ненэць’ тибё пиртада. Ханяриʼ ӈамдаӈгу. Маня” ӈэрм’ яханаˮ таславы. Ӈани тэнз” тиртя ӈано ӈани’ хоӈгуваˮ. Хэвы похона 1500 час тир”ӈаваць. Пэдара’ ханяна паранавам’ маниевах. Ямальской, Надымской, Красноселькупской районо” нямна ядэр”ӈаваць. Ханяӈы яханах сисьда пэдара, ту’ танявам’ манэсар”ӈаваць. Таддикахад тум’ хабтабадахаˮ юнмʼ ӈэдарамбиваць. Манзаяваˮ савовна сертанаӈэ тосава”. Нерня’ таславы серона” мал” малейнаць. Тюку’ по’ ӈани’ пэдарам’ маниеӈгуваˮ. Ӈацекы ненэцяӈг” манзаяваˮ вадецетываˮ. Пыдоʼ ханзер” пилотӈэ тохолковам’ хамедамбабатоʼ тара. Манзара сяхариʼ хибяри тось пир”ӈада. Ӈамгэм’ пэр”маваˮ манэ”лабтаӈгувах. Масиˮ тохолкованда ненэць’ ӈадимда.  – Тэмдабада тиртя ӈаномдаˮ хибя салдамбида, хибя сидда нядаби? – Вадеˮмы тиртя ӈанона” мирмʼ салдаваць! Тикы есьнаˮ тирць харнаˮ недвоˮмынаˮ. Тиртя ӈанонаˮ мирмʼ 35 миллионмʼ ховаць.  Ханзер” маняˮ яхананаˮ есям’ недвопидаˮ? – Ханярина сертаванда манзаяʼ ед конкурсˮ ӈадиберӈаˮ. Маняˮ таняʼ падронаˮ миˮпинаˮ. Тарем’ манзаям’ нянаˮ тамбидоʼ. Манях хавнанаˮ манзаранаˮ таняˮ. Хуркари яʼ вакˮ манэ”мадавэй ни” хаёдˮ.  – Ӈамгэʼ ватоˮ серˮ тир”ӈадаˮ? – Воздушной кодексʼ, тирць мэта законˮ серˮ тидхалываˮ. Хусувэй сермах сава. Минреня манзаяхаданаˮ переваˮ, понʼ тирпнанаˮ ӈока есямʼ недвотаваˮ. Тиртя ӈаном’ манзая”ма серˮ ӈули” тоенана ӈамгэ. Тиртя ӈаномʼ тасламбабанаˮ паромба вэва. Хусувэй серˮ я’ ниня сибдамбада. Похона ӈопой едэй тиртя ӈаном’ тэмда харвобтаваˮ.  – Ненэць’ тиртя ӈаном’ мэтаӈэ ханзер” хэсь пиртада? – Маняˮ ненэциеˮ ни”на” тохоламбю”. Тэри тидхале пиртынаˮ. Ханяна тохолковам’ хэтаӈгуваˮ. Тикы’ хавна лекар” падарˮ серта серо”ӈа. Сенз ненэцяли’ тирць пир”ӈада. Таддикахад хахаяда яхана самолёт”, тиртя ӈано мэць нидоʼ тохоламбю”. Таняна падроʼ толаба тара. Тикы’ пуд тиртя ӈанохона тирць сит тохоламбаӈгуˮ. Тирˮмада саць ямб, толаӈговацейда хэмʼ. Тирць тохо”махад падармʼ татаˮ. Пуна’ падар’ сер” харт тирць пиртар.  – Тиртя ӈано ханзер” тахара пиртада? – Тиртя ӈано похоʼ сертавы. Хусувэй хамэдярта падарта таня”. Тикахана сяха’, хибя, сян мэ”ма пады. Хамэдяр” ёльцянда хэвам’ падаркана маниеˮ серо”ӈа, пуна’ тадаӈгур. Тарем’ ӈамгэхэртада хадкэ яˮмаӈгуда. Тикы’ хавна ненэць’ тирць пирпата тара, ӈамгэм’ пэр”мамда хамэдабта сава.  – Ӈариˮ тедаʼ сян тиртя ӈанора”? – Тет тиртя ӈанова”. Няхар” тиртя ӈанова” идʼ, табʼ ниʼ, ӈамдотаˮ. Ӈарка я нянанда ни тараˮ. Ӈопой тиртя ӈанова” саць сибя. Машинахана мэта бензинмʼ ӈаворˮӈа. Моторта тамна ныхыда ӈока. Хусувэй моторˮ ӈани’ малда таня, часхана манзаравамда толабиваˮ. Саць ӈоковна ни” ӈаворˮ, есяʼ нямна сава. Ханяӈы тиртя ӈаноˮ сидя моторсавэйˮ. Няби хабтёбˮ, няби тамна тяха’ манзараӈгу. Мэё, сибя ӈамгэхэт тода сертавыˮ. Тарця тиртя ӈано тотаˮ нирина пуларё пир”ӈада. Тикарина мерета, ӈэдалёваʼ мальӈгана инзелеӈгу. Саӈговотаˮ тарця ни” ӈаˮ, тарсиˮ мерцяхана ни” пулараӈгаӈгуˮ. Ханяриʼ тиртя ӈанохона тэвор”ӈаваˮ. Итя Ӈабтеня явʼ няна ханцетываˮ. Тюку илаӈгана тиртя ӈаноʼ нямна лаханако пэйнаˮ. Ненэй ненэцяӈэ ты” ӈэхэна ядэр”ӈаваць. Пунаʼ есяʼ ханоˮ ни’ ӈамдынаць. Хуняна тиртя ӈано мэлаӈгуваˮ.  В.Пыриркоʼ падвы. Сидяӈг пыда тадтавэда."
https://vk.com/wall-147614552_1362,"Хабцям’ сибдамби Маӈгты” ирыхына ёльце тарана манзаям’ минрени” хэбидя ялям’ ядабтамбива”. Лекар” я’ сяр’ ниня’ етри’ тара”. Сяхари’ хибяхарт пыдо’ сидтипой” нида пирас”. Ненэця” едяндо’ ӈадимб’ ӈота ӈод” няндо’ ядсеты”. Тарана вадам’ намд”ма хадандо’ сёнзито’ мюй вэӈгумзеты. Пудана по” округна” лекар’ мякана хуркари” тарана ӈамгэ” ӈадимя”. Тарць мутры нядмяць хабцяӈо сибдамби”. Сяхари’ тарана манзаям’ тэравы ненэця” тикамдо’ мэнедо’. Ӈавнанда лекараӈэ хэвандо’ няю’ академия, институт, училища малевыць. Поӈ- ганандо’ ӈэрм’ тер” нина” ӈани’ таня”. Юнета ненэця”. Тикы” - Станислав Салиндер, Леонид Куртямов, Ананолий Тадебя, тамна хибяри”. Тамна ӈобто’ Людмила Николаевна Лановая. Ненэй не. Ӈавнанда небяда Анна Егоровна Харючи ӈобтикы лекараӈэ таравысь. Пыда Салехардахана тохолкур”мысь. Ӈэрм’ тер” поӈгана нерденаӈэ фельдшер’ дипломам’ ня”амвысь. Пуна” Тазовскойхана лекар” мякана манзаравысь. Небянда манзаям’ мание” Людмила ӈани’ лекара”ӈэ хэсь таславэда. Анна Егоровна хаӈгурта” ненэцие”мана ядэрпата не нюмда нянанда ядэлавэда. Манзаита помна ханзер” хабцяӈгад сибдавам’ ваде”мысь. Тарем’ небяханда инзеле” ӈока ӈамгэм’ мале нюдя ӈэдаханда Людмила пир”мэдась. Ӈобаӈгуна Хальмер Седехэна сиӈгахана ненэця” хаӈгулавыдаць. Небямда нядаба ӈобтикы хаӈгурти сибдамба ядэрмысь. Пуна’ небяда ма”мысь: - Пыдар лекар’ манзаям’ сяхари’ ӈани’ тэрабат’ тара! Пиртар! Тарця вади намд”махаданда янамбовна пыхыдамда тарана манзаян’ хамэдамбавэда. Хасаваю” по’ школахана тохолкуро”махаданда Тюмень март’ хэвысь. Тамальӈгана институтхад паӈгадёда школыдо’ ёльцебавыдонзь. Сидя по’ тохолкуро”махадандо’ тамна’ тяха’ институтан’ хан”мы”. Людмила ӈани’ тарем’ сертавэда. Тохолкуро”мита ирманя тамна манзаравысь. Хуркари” культурной серкана нерняна мэвысь. Нисянда яӈгумзь, сие” ниць ирыхына мяканда хэ”мяхаданда тикаривна тось я”амвэдась. Яноларабата ӈод” сававна тохолковамда манэсо”махадандо’ ӈани’ пырдари’ тохолкованзь ня”амвэдонзь. Тарем’ ӈод” ӈоб” пон’ мяканда ӈэдаравэдо’. Пыда таминда Хальмер” Седехэна лекар’ мякана манзаралмыць. Мале тамальӈгана манзаяхананда харбё ӈэвада ӈадьвысь. Тюмень маркана тохолкуро”мида мале”мяхаданда вэсаконда ня Салехардан’ илеванзь товэхэнзь. 1981 поход округна” тивакадо’ едени” лекар’ мякана манзаралмыць. Тамальӈгана тарем’ хаӈгурта” ӈокаць. Маня” ӈэрм’ тер” ненэциена” поӈгана ӈани’ тивак’ хабцям’ мэта” ӈадибер”ӈаць. Харта ӈод” тарця ненэця” пон’ лекарабтамбада”. Тальцюна 2009 похона пыда тикы лекар’ мяд’ ерваӈэ хаясь. Теда’ мале 38 по’ таняна манзара. Нянанда манзарана ненэця” Людмила Николаевна нямна сава вадари” мэ”ӈа”.Тарем’ тяхасовна манзараванда е”эмня Людмила Николаевнам’ ненадумдавэдонзь. «Ветеран Ямала», «Заслуженный работник здравоохранения ЯНАО» нюбе ми”мыць. Тет нюм’ вадаванда няю’ «Материнская Слава Ямала» медальм’ ня”амвысь. Х. Яунгад падвэвна ненэй вадан’ М.Ярой’ пададась"
https://vk.com/wall-147614552_1361,"Россияна” яляʼ ед Маӈгты” ирыʼ ю” сидямдей яляхана Россияна” хэбидя ялям’ ядабтамбиваць. Тикадо’ тандъя” ӈадимы. Нюрте”э «День независимости» яляӈэ вадецетыдо’. 1998 похона «День России» яляӈэ сертадонзь. Ханярина Россияна” мэбе”мам’, ӈани’ параӈода яхат ва”лёй ӈэвамда ваде”ӈава”. Хуркари ӈарка маркана концерт” сертаби”. Таня” ядэрта ненэця” ӈуданандо’ Россияна”, политикана мэни” партия” лабцие ня”амби”. Округханана” ӈэда мар” ӈаниʼ ядабтамбидонзь. Салехард маркана СОК «Полярной » хэвхана яля’ еркана ненэця” ма”лыць. Товэхэ” илаӈгы ненэця” Россияна” лабця” мипиць. Сёхо” инзелець, трабцо маниець. Россияна” сей Москва маркана хэбидя ялямдоʼ сававна ядабтадонзь. Ненэця” ӈули” ӈокась. Тикыʼ хавна «Многонациональная Россия» фестивалямдо’ мэ”ӈаць. Тикадо’ Россияна” яляʼ ед сертабададо’. Фестивалямдо’ яханана” помнана” сензӈэ илевава” ваде”ӈа. Ӈадьбята тодо’ я’тер”, тодо’ тэнз” ненэця” ӈобтʼ ма”лыць. Хусувэй харе” тэнзанда сём’ мэ”ӈась. Ӈани няхатоʼ трабцодоʼ манэ”лабтаць. Травандо’, сё” мэ”мандо’ хавна хусувэй тэнз” иланда нямна выставкам’ манэ”лабтась. Марина Ярой’ падвы. Сидяӈг” Валентина Рохтымова тадтавы."
https://vk.com/wall-147614552_1348,"Аделина, 7 лет (Сеяхинская школа-интернат). В этом году окончила 1 класс. В совершенстве владеет ненецким языком."
https://vk.com/wall-147614552_1346,"Ехэрана серо манэ”ӈа” Хэвы си”ив яляхана ӈэрм’ тер” общинахана мэна ненэця” Калужской областян’ Петрово’ хардан’ ӈэдалёрӈаць. Таняна «Этномир» сюдбяко парк-музей таня. Ӈокханда 15 павильон ӈа. Хусувэй тэнз харта иламда манэ”лабтамби. Ӈани’ параӈода яхат товэхэрт тикахана таня”. Мядонда” ханзер” Азияхана мюсерта”, Востокхана илена ненэця”илам’ манэць пирӈа”. Манэ”мандо’ хавна ӈэсыто’ ерв мядонтидо’ ӈамгэхэван’ тохоламби”. Таня’ ядэрмы ненэцие” поӈгад Рыбина Елена Александровнам’ лаханако ня”ӈадамзь. Пыда хаби” «Пулнават» автономий’ ӈэвахана мэ. Манэ”мыда серокута сер” ваде”ядась. Лахарёми тарцясь: - Ёльце савась. Ӈавнанда тикы паркм’ сертавы ненэця’ ӈока есям’ таня паклевы. Хусувэй тэнз” етя таславы яда таня. Луца, украинец , тамна ӈани тэнз” харе” иламдо’ манэ”лабтамби”. Сеӈгалава’ мядодо’ ӈобтикы тарем’ сертавы”. Ӈопой турта” ненэцяӈгана ӈаворма ядо’ сабе тянё. Таняна мэвана” мальӈгана тарем’ таславаць. Маня” ӈэрм’ терӈэ илна” ӈани’ таняна манэ”лабтамбабна” тара. Тикы’ няю’ сидна” есяна ” нядавандо’ е”эмня округна” ӈэвахы ерван’ лаханаван’ харвава”. Нюрте нянана” ӈока нядма тараӈгу. Ӈопой тарцям’ пяб”нана” ӈани’ ерв яӈгобта тара. Ихинани’ тикарихина серона” тид” минда”. Таняна харна” тэнз” нина”, хибя невхы илам’ техэ паӈгахаданда тене”вада, вадам’ мэць пир”ӈада, тарця манзарабто’ тара. Тикы’ хавна Москвахана Ямал’ тер илебей ӈацекы тохолку”, тарця илаӈгы ненэця” ӈани’ таняна манзара пиртадо’. Тедари’ Россияна” тиӈгы яхат” ханяӈэхэртадо’ таняна иламдо’ ни” манэ”лабтамбю”. Маня” тарем’ сертаб”нана” нерденава” ӈэӈгува”. Тикы’ нямна ӈэдалёро”мэӈэ мале помнана” тасалкур”ӈаваць. Ӈока хибя сава иӈудм’ хэтаць. Тикына мал” ӈобт’ ма”ламахадана” падарт’ тэвраӈгуна”. Ӈопой ты” таня’ тэвра нива” пират”, таняна хуркахарт ты” ӈавар” яӈгу. Тикына тэри маяндортаць, сяялаӈгу”. Ӈани’ ӈоб” сава иӈуд тарця - хынота, трана ӈацекы” ансамбль ядэла савась. Пыдо’ тикыто’ ирманя ӈани’ ехэрани тэнзо” илам’ манэтаць. Тарем’ хуркари яхат турта ненэця” ӈэрм’ терӈэ илма” тохоламбаӈгуць. Та’ ӈэрм’ терӈэ ӈэсыва” округна” ӈацекы” лагерьӈэ тараӈгусь. Тарем’ мякана иле, хэвханандо’ мэни ӈани’ тэнзо” илам’ то- рамдамбаӈгуць. Петр Николаевич Худи ӈани’ вадам’ хэтась: -Тэри хумбаси нива” ӈэдалёр”. Тарця ӈавэ манэсо”махадана” сава иӈут хамыва”. Яебтёдава”. Манэ”мэва”, намдавэва” ӈока, тикыд мал” серта хортына”. Яхана” тэв”махадана” таня’ ядэрмэӈэ ӈани’ ӈобт’ ма”лёдава”, тасалкодава”. Тикари’ пуд ӈамгэ то”олха иӈудм’ нёдавава” ӈадимдеӈгува”. Таня’ ӈэдалёрмы” тикандо’ хавна тохолкурми мэ”мыць. Хуркари” манзаяханандо’ тарана бизнес-тренинг тасламбавыць. Ханзер” яханана”, илма” манэ”ман харвани” ядабтамбавам’ тохоламбавыць. Тарем’ ӈэрм’ тер” ненэциена” ӈэдалёрмыць. М.Ярой’ падвы"
https://vk.com/wall-147614552_1345,"Та’ тэтнаӈгу” Тазовской районхана ООО «Тазагрорыбпром», «Антипаютинский» совхоз, СПК «Тазовский» сыра’ ямбан’ ӈобкана 203 тонн халям’ ватавыць. Районханандо’ по’ ямбан’ 2400 тоннам’ ӈэдабато’ тара. Таӈы ватаӈгулвадо’ маӈгты” ирыхына пэӈгу. Сямянхат ӈокам’ ООО «Тазагрорыбпром» ёртя” ватаби”. Небо’ округханана” сямянхат ӈока халям’ ӈыдавыць. Сыв’ няхар” иры’ сер 165 тонн халям’ нэкалмыць. Пыдо’ Хальмер-Яха’, Белые Яры’, Находка’ няна ватаӈгурӈа”. Предприятияханандо’ ервандо’ марцьхэӈэ тарана Валерий Лырмин ма”нисяв, cыра’ няхар” иры’ сер” ёльце тянё’ халям’ ватава”. Халяндо’ ӈокадм’ та’ сер” томдаван’ харвадо’. Теда’ 200 ёртядо’ таӈы ватаӈговахандо’ хамеку”. Маӈгты” иры’ пудана яляхана Харбей, Яунтарка, Надо-Мара, Нямгудочи, Новенький фактория” пяӈгудо’. Та’ ямбан’ пыдо’ мат” юр” тонн халям’ ватабато’ тара. Халэдо’ ханюй лохосавэй ту’ ӈанохона тэво”лаӈгудо’. Тедари’ тарем’ ӈанэрманда” таранидо’ сулурпи”, ивтемби”. Тазовской районхана самляӈг предприятий”, мат” община”, харто’ поӈгарта” ненэця” ёрӈа”. Яханандо’ идюрцям’, сэврим’, палкурм’ ватаби”. Марина Яр падвы."
https://vk.com/wall-147614552_1342,"ЕГЭм’ пирда”лемби” Ӈацекы” тохолкова’ ялэдо’ пуняна хаи”. Нюдямбой классахана тохолкурта мале выӈгана ненэй мяканато’ мэ”. Небянато’ нисянато’ поӈгана таӈга иле”. Ӈаркамбой нидо’ илаӈганандо’ саць тарана, тоенана серм’ сертабто’ тара. ЕГЭ’ экзаменто’ ёльць’ пэй”. Мале нердена экзамендо’ ханяӈыдо’ ми”мыдо’. Округна” тиӈгывна тохолкурта ӈацекы” ӈока”. Хусувэдо’ харта яхананда варемда мэ”ӈась. Мал” ӈэбто’ сянхав’ по’ ямбан’ тохолковаримдо’ нёдаць. Ханяӈыдо’ телефонувна хонрэйнаць. Яр Данил,Тазовской районхы Ӈэдя’ харад’ тер ма”нив: - Мань пудана сидя’ по’ ими ЕГЭ’ няримна ӈась. Сидна” Ӈэдя’ харад’ школахана ӈахана табедамба пяць. Теда’ мале сидя экзаменм’ ми”ӈадамзь. Математика, история хахаяда яля’ ӈаханзь. Экзаменха’ мип”вани’ мальӈгана нидамзь пин”. Сидна” тохоламбада” етри’ ӈапрамбасеты”, теда’ тасла пинкабтадада яӈгу. Ихиня ӈамгэхэртм’ ехэраб” пинва сер”ӈа. Хамэдёб”нанд ир’ таӈга. Тамна сидя экзаменми’ хаи. Нябими обществоведение, тиками тосакабты. Ихинани’ мэва сер”, ӈобтикы пирда”леӈгув. Теда’ маня” ӈоб кана тохолкуртаӈэ няхарпойва”. Нини” ӈобтикы варемдо’ мэ”ӈа”.Тюку экзаменхат” ханя’ тохолко хэвами’ паӈгады. Баллни” ӈока ӈэбто’ ӈарка ян’ Санкт-Петербурган’, Тюменян’ хэван’ харвадм’. Сини ӈар” нини” мал” хамедамбидо’, тюку илаӈ- гана ЕГЭ экзаменсипой” нерняӈы яля ни ӈадю”. Окотэтто Александра Надымской районхы Ӈыд’ харад’ тер тарем’ лахана: - Классаханани сидяни’. Ты” ниць иры’ сидя ю” хасава юдимдей яля’ ма- тематика’ экзаменм’ ми”пидамзь. Савась, оценками вэва ӈэбта ни тара”. Ӈахакуд хамекудамзь. Тари мэб”ни ялэни ямб” ӈэсеты”. Теда’ ӈани’ ялэни хэбилесетыд”. Нябиюм’ экзаменми маӈгты” иры’ няхарумдей яля’ ӈэӈгу. Луца’ вадам’ ханзер” теневавами таслаӈгудм’. Тикад тамна’ тяха’ тохолкованзь Санкт-Петербурган’ хэванзь мэдм’. Таняна ӈэрм’ тер’ институтхана культурология’ отделениехана тохолкован харвадм’. Тамна ӈопой лахана ня”мэва” Ганна Сэротэтто. Пыда Ямальской районхы Панаевскхана иле. - Классаханана” мале тет экзаменва” ми”ӈаваць: математикам’, химиям’, литературам’, географиям’. Тарця саӈговота серм’ пирдалева”. Тикы’ пуд ханяӈы нини’ Салехардан’ хэванзь мэ”, ӈанидо’ – Тюменян’. Мань ехэрана таможня’ манзаям’ тохоламбаван’ харвадм’. Надымской районхы Еръй яха’ харад’ тер Неркаги Максим индя ядэрабцо’ тарцяць: - Сидя экзаменм’ ми”ӈадамзь, литература няби математика. Литература’ нерна нидамзь пин’. Заданиеда саць сибё ниць ӈа’, тарем’ ӈод” сертэй”нась. Математика саӈговоӈась. Тамна сидя экзаменми ӈэӈгу: луца’ вада нябиюм’ обществознание. Экзаменни’ пуд тянёмбой ныла”махадани Тюменян’ падрони ӈэдабтаӈгун, таняна тохолкуртадм’. Ӈопой, ЕГЭхэна балл” ӈокамбовна недвоп”ни тара. Хасаваю” классм’ ёльцевы Терентьева Дарья Надымской районхы Ӈыд’ хардахана тохолкурӈа. Пыда ӈобтикы тоенана экзамен ми”пи. Нита тотрев’ школахана пудана ялэда тари нида мэс’. Тарем’ лахана: Ӈопой экзаменми мале ми”ӈавась. Таремӈгав’ тоенаркась.Теда’ тамна ӈопойми хаи. Тикы математика. Пуна’ падрони Салехардан’ ӈэдабтаӈгун, таняна тохолкуртадм’. Сава ӈбта лекараӈэ хэван’ харвадм’. Тарем’ округна” тиӈгывна школахана тохолкурта ӈацекы” варемдо’ мэ”ӈа”. Лаханако ня”мына” мал” саць тэтнаць. Тикы экзаменхатато’ нерня’ мэ”манда иландо’ пере. Ӈадьбято’ ӈока вади ниць мэс”. Ихинандо’ ЕГЭ экзаменри” ӈа”. Сяхари хо тюрхавам’ нивы сертавы, юди ӈэта ханм’ нивы сулурмы – пыдо’ ӈэӈгоданакы”. Несэй илам’ мэта”. Г.Кинчина’ падвы"
https://vk.com/wall-147614552_1341,"Ту’ ӈано” ӈэдалёлыд” Маӈгты” иры’ нюртей яляхана округханана” ту’ ӈано” ядэлыдаць. Имня ӈэдалёрманди” билет” мир” пелям’ Ямална” Правительство салдамбаӈгуда. Ӈани по” тотрев’ Салехардахад – Шурышкары’ – Мужи’ ёльцянд метеор ӈэдалёрта.Ӈ” мерета ту’ ӈано Салехардахад Аксарка – Салемал – Панаевск – Яр-Сале – Ныдан’ тэворта. Салехардахад Питляр’, Горки’, Лопхари’, Казым-Мыс’ няю’ ӈани’ лаха ӈано’ ядэрта. Неняӈг” ирыхына Новый Порт’, Антипаюта’ ёльцянд ӈарка ту’ ӈанова” ӈэдалёрта. Тикы’ хавна Салехардахад хахаяда Катравожан’ «Фарман Салманов» нюмам’ мэта ӈанохона сидя ян’ тэворта”. Ядембада ян’ тэвван’ харвани ӈрка”я ту’ ӈано Салехардахад – Ханты Мансийсквана, Тобольсквана, Омскан’ ханлаӈгудо’. Ямалханана” ту’ ӈано” маӈгты” иры’ нюртей яляхана «Метеор» Берёзово, Мужи’ хардавна хэхэя” Салехардан’ нултадась. «Фарман Салманов» ӈано та’ ямбан’ Катравож’ ёльцянд ӈэдалёрта. Ямальской район’ ёльцянд едэй мерета ту’ ӈано А-145 ядэрта. Тикадо’ маӈгты” иры’ юдимдей яляхана таня’ пяӈгуда. Антипаюта’, Кутопьюган’ ӈэсонд’ Саля яв’ салабасял”махаданда ӈэдалёлаӈ гуд”. Тикы’ хавна Салехардахад имня ӈани’ ӈарка ян’ тэва пирты”. Ненэця” Омскан’ тэворта”. Мале «Родинам’» нюбета нердена ту’ ӈанодо’ маӈгты” иры’ няхаромдей яляхана Салехардан’ тэвыць. Ту’ ӈанохона ӈдалёрман’ харвана” ненэця” билетадамдо’ ӈахакуд 45 яля’ ӈэдалавандо’ нерня тэмда пирӈа”. Небо’ та’ ямбан’ ту’ ӈанохона 89665 ненэця ӈэдалёрмысь. М.Яр’ падвы. Сидяӈг” пыда тадтавыда."
https://vk.com/wall-147614552_1340,"Ӈацекынаˮ еˮэмня Маӈгты” иры нюртей яля тодо’ я’ тиӈгывна илена” ӈацекы” ся”ма яляӈэ таславы. Ӈавна 1950 похона тарця хэбидя ялям’ мэ”лаць. Тарця иӈуд 1949 похона не” организацияхана манзаранахаˮ хаˮамвыць. ООНхана сава серӈэ таславэдо’, ӈацекы лэтрамбада закон ӈадимы. Тальцюна 1989 похона «Конвенция о правах ребенка» сертаць. Ӈобтикы ООН тер” нерняʼ навол”ӈадонзь. Падартʼ 61 тодоʼ яˮ терˮ сертадонзь, пидтимидо’ ӈабтаць. 1990 похона маня” янаˮ терˮ тикы ватоˮ серˮ ӈаниʼ иле пэйдаць. Сава илаʼ няюʼ законо ӈадимдемба мерʼ пяць. Ӈацекыˮ сянзь серо”ӈа, иландо’ сибё ни ӈаˮ. Тюку илаӈгана интернетан’ саць тухурӈаˮ, хабцяндаревʼ тикы” няндоʼ теберӈа. Пыдоʼ вэва сермʼ минхандоʼ хамеда яˮмыбидоʼ. Вэва киномʼ манэсо”махадандоʼ, таняна иленяˮ тотревʼ пыхыдадоʼ сахамламбидо’. Хуркариˮ ӈани яхана ӈаворманʼ харвана” таня”, хабцяˮ палаӈгаˮ. Саюˮ мимаʼ ёльцьӈгана ӈацекыˮ ереберӈаˮ. Россияха нанаˮ 2010 поʼ сер 26 миллион ӈацекэваць. Ӈопой похона ӈокдадоʼ 1 миллионʼ пирувна тянёмы. Наӈэдя поʼ серˮ 4-6 ёнар” пирувна евако ӈацекы” ӈадиберӈа”. 714 ёнар” нисясиˮ, небясиˮ илеˮ, ӈаниˮ интернатхана вадабидоʼ. Тикыʼ хавна етё ӈэда законо мадабада ӈока. Тандая Ямална” ӈацекы сяндаӈэ тарана Данило Трубицын манзаянда нямна паднанаˮ ненэцяӈгана лаханась. Ӈарка вадамда стихотворенийхад пядась. Хайнана вадаханата ӈацекы ся”ӈа, инзеленаӈэ сэвнаˮ хаялˮ тэсаць. Маня” манзаянда нямна хонрамбиваць:  – Ӈэрмʼ яхананаˮ ӈацекэсавэйˮ ненэциеˮ ед ӈамгэ сава сер” таня”? Тамна ӈамгэ тидхале серо”ӈа, нюсавэй неˮ ханяˮ енаӈгу”? – Округханана” ӈацекым’ пэртя хасаван’, манзаранан’ нядаӈгосэй есямʼ салдамбиваˮ. Ханяӈы варючи” вадабадахаʼ мирциˮ пардон” мипиваˮ. Садикан’ ниня ханта” ед небянадоʼ есь хомбиˮ. Тикыʼ хавна едэйвана нядаӈго тамна пэйнаць. Ӈацекэсавэй мяд’ терˮ ныланаванзь тиртя ӈанохона хэбˮнандоʼ билетандоʼ мирˮ 2500 есяри ӈэӈгу. Маӈгты” иры нюртей яляхад соявыˮ ӈацекыˮ мядонзэй хомбаӈгуˮ. Тада лабтэй’ тер тарана ӈавэ мипи”. Таддикахад небя” хомбада есяʼ ӈокадмʼ самляӈг юр” ёнар” есяʼ пирӈэ сертаванзь тасламбива”.  – Школахана тохолкода ӈацекыˮ ханяaы яхана мундʼ инзелеван ниˮ харваˮ.Маняˮ яхананаˮ серонаˮ хурка? – Ямалхана савовна илеваˮ. Новый Уренгой маркана 16 школахана мэдамзь, таняна ёльце сава концертмʼ манэ”ӈаваць. Маняˮ ӈацекына” сава иӈудмʼ няˮамбиˮ. Ханяӈыˮ яхана нядаба серо”ӈаˮ. Ехэрана ӈамгэхэна тидхалемба саваˮ. Таддикахад пыдоʼ няднаˮ хонаркобтоʼ тара. Хонарковам’ пилюпатоʼ ни серосˮ. Тикымʼ маняˮ манэ”лабтабанаˮ сава. Тарем’ вадёданаˮ ӈацекынаˮ ниˮ ёхобортˮ!  – Тохолковандоʼ ёльцьʼ малейˮ. Тедаʼ ныланaӈгу”. Ханяӈы ӈацекыˮ сертамдоʼ хось яˮмаӈгуˮ. Небянатоʼ муӈгˮ инзеле ӈэвадаӈга”. Тарця ӈацекэхэ” ӈамгэм’ хэтаӈгун’? – Нюртеˮэ сехэры” хэвхана тосабтоʼ серо”ӈа, машин” ӈылʼ еремзь пир”ӈадоʼ. Ӈэдалёбнандо’ ӈани мэсыдона” юрыба ни тараˮ. Мяд’ сидерˮ сиˮ мэйрёбтоʼ серо”ӈаˮ, тюˮуд мантэ пир”ӈадоʼ. Интернетмʼ индоʼ сер мэптоʼ вэва. Хуркари вэва сярхад сянзь сава. Тэри хэвханандо’ мэвари тара. Ӈацекэр тамальӈгана няданд ӈахана ни хандˮ  – Тад aацекы хаӈгулабˮ, тэмдавы билетмʼ пуня миць пиртыˮ? – Ӈацекыʼ ня ӈэдалёрма тоенана серˮ. Таʼ ёльцяӈгана тарензидо’ несэйворӈаˮ. Небянадоʼ билетадамдоʼ ӈахакуд тэмдабиˮ, ныланаваʼ ялэдоʼ тасламбиˮ. Пуняʼ мипда билет таня пэрӈаˮ. Ӈопой мяд’ тер” хaӈгулабˮ тикахана билетʼ мирм’ ӈарханда пуняʼ митадоʼ.  – Ӈэрмʼ яхананаˮ сыра холка”махад ӈацекы сянакулваˮ ӈадимяˮ. Ханяӈыˮ тахабэйˮ, сулор”мадавэйˮ, пыдо’ пыхададо’ хадюле пирӈа”. Ханзер” тарця тасла сава? – Сянакулвиˮ яˮ манзаяˮма етя таславы компаний” тидˮ манзая. Ненэциеˮ иле мякад перебата, тикахана ненэцяˮ таняʼ салку”. Иле мякад нибта переˮ, тикахана харадˮ ерв ӈэваʼ едяӈэ хаˮморӈа. Тикы юнмʼ хибяри ненэць’ теневабта серо”ӈа. Мань манзара нята ниниˮ ня сянакулвиˮ яˮ етриʼ манэсарцетынаˮ. Хэвы яляханаˮ «Общественной палата ЯНАО» ня ӈобанзер’ манзараваˮ. Общественной манзаям’ минреня ненэцяˮ ӈаниʼ нядаӈгодаˮ.  – Нувˮ ядево”махад ӈацекынаˮ падерман харбилаӈгудˮ, идеˮ хэван харваӈгуˮ. Ӈамгэ сермʼ таняюʼ минреда”? – Округнаˮ сер няхар” падерць’ ямʼ ӈацекыˮ ед хамедавыˮ. Тарко-Саля, Ноябрьскхана, Муравленкоʼ маркана ӈа. Сидтоʼ хуркариˮ хардакохона падерць’ тохоламбидо’, минреня сертоʼ нюмʼ «Научись плавать». Небойʼ по 272 ӈацекым’ тохолавыць. Падерти маниенаˮ ӈаносавэйˮ хахаяʼ сыртаˮ. Сяхариʼ ӈацекы” лаханако нятыдоʼ. Тикы манзаям’ теневаваˮ.  – Мядмʼ тэмдаба нядаӈгода таня? – 2019 похона няхаромдэй, тамна ӈани’ ню” таняб’ илʼ харадм’ тэмдаваʼ няю’ государствана” ерв 450 ёнар” есям’ ӈадимдеӈгу. Тыˮ ниць ирыхына тарця закон Москваʼ маркад ӈадимдедонзь. Тарем’ тэмбаравы есяхат налогмʼ ниˮ хаˮаврамбаӈгуˮ. Ӈацекэсавэй ненэцяӈгˮ 2022 поʼ ӈэсондʼ есямʼ мипаӈгуˮ. Тарем’ округханана” ӈацекы сяндаӈэ манзарана тарця юн” ваде”ӈась. В.Пыриркоʼ падвы. Сидяӈгˮ пыда тадтавыда"
https://vk.com/wall-147614552_1339,"Стасик яля’ ямбан манзара👌🏻😉😊 Ӈацекы” ӈамгэм’ вы’ мяканато’ пэрмамдо’ маниеда”. Тикамда манэ”манда няю’ AR.YAMAL приложенийм’ телефоната” мю’ мэда”. Пуна’ интернетра” табцадара”. Тикы’ пуд сидяӈг’ ед тидхалера”. Тикарихина манэ”тара”. Сидяӈгава” ненадумдмасавэй. Нида манэяда”, намдыда”. Тюку видеохона Стасик яля’ ямбан манзаравамда ваде”ӈа. Пыда манзаида” - сянакулва.👌🏻  автор видео: Марина Яр монтаж: Владислав Мояк"
https://vk.com/wall-147614552_1338,"– Человек всё может. Главное - шибко захотеть, – говорил Иван Истомин. Книга «Каким он был — певец Ямала? Воспоминания детей Ивана Истомина» издана тиражом 300 экземпляров. Об этом сообщила Ольга Аввакумова, руководитель проекта и главный редактор на личной странице в социальной сети."
https://vk.com/wall-147614552_1337,"Продолжаем рубрику ""Иӈудота” вади” хара” Ӈокамʼ теневавамʼ, Серо теневавамʼ Вадаʼ харахана Нёр хомбасетуˮ. Теневабˮнанд, Хамэдамбабат, Инд ӈыларимна Мунзиˮ теневариˮ."
https://vk.com/wall-147614552_1336,"Теневаˮ  Округна” ты” пэрти”, халядани” серо минрена департаментъ ервъ марцьхэӈэ тарана Андрей Рубашин хабтюворта халэ” нямна тарем’ мась: – Новый Портхана халям’ пэртя” ёрпатоʼ варемдо’ мэптоʼ серо”ӈа. Халям’ хабтюмзь тасламбиваˮ, тикыʼ еˮэмня таремʼ лаханаваˮ. Нероʼ явна ендадмʼ манэ”ӈаваˮ, таддикахад сырэй тецьди, няӈота салабамʼ тасламбиваˮ. Тикыˮ серˮ ӈобт хаˮмаб”, халяˮ салабаʼ ӈылʼ хабтюмзь пиртадоʼ. Хэвы 2007 похона явʼ салабаʼ ӈылна ӈока халя хась. Хасава юх ёнар” пир” тоннаӈэ толаваць. 2017 похона няхар” ёнар” пирˮ тонн хась. Салабаʼ ӈылна индˮ ӈоб” сусаӈга. Тикы серкад халя” хаӈгаˮ. Явʼ вархана юседа пунаʼ пэр”ӈаˮ. Тедаʼ тарця сермʼ ӈадимзь тасламбиваˮ. Халэˮ хаваˮ тоˮолхаӈэ хая. Халя ӈоковна нива хаваʼ еˮэмня салабамʼ сипа тара. Ненэциенаˮ халям пэр”ӈаяˮ. Таняна манзарана ненэцяˮ падродоʼ тедаʼ тидхалембиˮ. Манзаямдоʼ несэйвана сертабидоʼ. Тедариъ явʼ няна халя ха”ма яӈгу. Нумда ибимяʼ сер” маси” салабада мерʼ тахараӈгу. Нероʼ яванʼ хаˮморта есиˮ мюня халя” тирибидоʼ хамдпиˮ. Ӈаводана тикы яхаʼ мюня салабада нянзись. Тикахана халя савовна илеваʼ пир”. Ервона” идоʼ таремʼ ядэрӈа”. Ханзер” еси” мюня салабада нянзя еремы. Явʼ салаба тарси” няӈо”мы. Яʼ мюмня ӈэда яхаˮ тораˮ, нерняʼ ханиворӈаˮ, таремʼ салабидоʼ няӈоць серо”ӈа. Явʼ салаба пудаʼ ханиворӈа. Ендата ӈоб” саць пэрӈа. Мерцянда явʼ няд тоб” идмʼ салабаʼ ӈыламна наволпида. Ляддурӈа. Тахаравы салабаˮ няхатоʼ теберць харэˮ ӈадиберӈаˮ. Ӈопой, лаханана нинаˮ ханяна халяʼ хавахад мале теневаˮ. В. Ханавэйʼ падвы"
https://vk.com/wall-147614552_1334,"Таӈы ялэна” ӈатева” Хэвы пова” ибаӈэ ненэця” ваде”ӈадо’. Ты” сапо”лана ирыхына ӈани’ тецьдам ниваць хамеда”. Сиеʼ ниць иры савась. Ӈопой, вы’ няна сую” хадри” са”ӈаць. Тедалахана таняна яʼ ний ӈарханда сырана тонды. Тикыʼ серо” нямна Россияна” Гидрометцентрʼ ервӈэ тарана Роман Вильфанд тарем’ мась: – Ты” ниць ирыва” саць ибась. Яна” вак ядембаван’ харвась. Москваʼ няна ханяӈы ненэця” мале падерӈа”. Пэдараʼ поӈгана тудако” ӈадимя”. Нумда саць ибемда то”олха. Та”ма” ӈоб’ ямбума. Сяхариʼ Москвахана ядембада яʼ тотревʼ ядемданакы. Няби вадахана ʼямна лахана тедариʼ тамна. Ӈопой, сидя по’ сер” ӈамгэхэртмʼ хэта ни” пирас”. Нерцюʼ хуркари по” ӈадибер”ӈаць. 2007 похона ты” ниць ирыва” саць ядембись. 1891 няби 1987 похона ӈобтаремʼ тарцясь. Тикыʼ хавна саць тецьда яля” ӈаниʼ лакриъ ӈадиберӈа”. Ты” ниць ирымʼ етриʼ сыраӈэ мадасетыва”. 1901, 1902, 1913, 1918 похона тамальӈгана ид” ханиворӈаць. Таддикахад, 1895 похона ӈаниʼ понʼ тецись. Ханяӈы ненэця” манзеты”, саць тецьвы сыраʼ пуд танда ядембаӈгу. Наукахана манзаранаˮ тарем’ нивы” тоса”, тарода яӈгу. Нувʼ ханзелиʼ яра пир”ӈада. Нерняʼ хамедамба я”мава”. Тарем’ ӈод” теневава”, нума” ядемаʼ няю’ яраӈга. Тованда та”ма” нерняʼ ханзоӈэ тасламбиваˮ. Ӈани похот хаця ядембаӈгу. Ӈэрмʼ яхана та’ еркана ядемда. Тарем’, мал” хамэдёбна” серо”ӈа. Саць ядембабта ява” парана пэсеты. Ервона” тикы сермʼ нерняʼ тасламбидоʼ. Тум’ таблава е”эмня хуркари” серо нерняʼ нензламби”. Надымʼ маркана мале ервона” тасалкуць. Таняна пэдарада паль”. Хардатоʼ хэвхымʼ ӈобтаремъ хамэдамбидоʼ. Тухуна нива сянаковам’ ненэцяӈг” ваде”ӈадоʼ. Тум’ табламбадаӈэ манзарани” минреня манзаядоʼ ӈокама. Округханана” пэдарата яʼ няна видеокамеры небоʼ ӈабтаць. Тарем’, няби сэвханандоʼ пэдараʼ пелям’ маниедоʼ. Ягельныйʼ, Приозерныйʼ, Лонгъюганъ, Правохетинскийʼ, Нориʼ хэвхы тарем’ маниейдо’. Пэдарам’ ӈарханда сэвхана синда саць миреӈа. Ты” ниць ирыъ еркад тунʼ лэтыва”. Луца” ханзели” лаханабто’ ӈод” та”ма хурка ӈэвам’ ненэй ненэця” нув’ сармик” худиˮмана манэ”тадо’. В.Ханебцеʼ падвы, сидяӈгахаʼ пыда сертавэхэюда"
https://vk.com/wall-147614552_1333,"Ӈацекы” яля Маӈгты” иры’ нюртей яля я’ сяр’ ниня ӈацекы” яляӈэ таславы. Ханярина пыдо’ е”эмняндо’ хуркари” мэкад ӈаво сертаби”. Сянакова, конкурс, пирдырми минре”. Тюку’ по’ ӈод” ӈарка маркана, нюдяко ӈэсыхына ӈацекы” маябтэйдонзь. Яля’ ямбан’ ӈарка ненэця” нюто’ ед варемдо’ мэ”ӈаць. Aобкана ядэр”aаць. Нюхуто’ мядонзэй” сертабиць. Хардахана илена aацекы тарем’ маябтамбидо’. Выӈгана илена ненэй ӈацекына” тарця яляхат ехэра”. Теда’ пыдо’ нянандо’ ӈамгэхэрт хэбидя яля ни тара”. Небям’, нисям’ маниевам’, вымна сюрбер”мам’, ты” нюраку”мам’, поӈга’ хам’ нэкалпавам’ ӈамгэхэртан’ нидо’ тадаӈгу”. Тев’ ёльцяӈгана выӈгана ёльце сава. Сыра холка. Пензя’ ваӈгари” ӈыхы ян’ яберырӈа”. Нёлекоця яха’ ид” ӈарка няхато’ ӈадара”. Тарця сава паӈохона хасава ӈацекы” нисяридо’ нюраку”ӈа”. Ханяӈы” мале ӈоб”, сидя ябтом’ мякандо’ тэврамби”. Тамна нюдямбойдо’ хоркывна хане”. Ӈамдлаӈгана пи’ тяха’ едандо’ терад тэврамби”. Ханяӈыдо’ мале малкодаӈэ хая”. Пи’ нисянато’ е” эйӈэ тыдо’ лэтрамби”. Мюсева’ ёльцяӈгана танырта” ӈани’ тара”. Хасава ӈацекы” маяндорта таско танаба” ӈули” пир”ӈадо’. Ӈэрм’ яхана салабанда хэ”мяхад хасава ӈацекы” ӈарка нито’ ня поӈгарта”. Поӈгам’ сибдамба, лабям’ мэць, ёрма’ ёльцяӈгана поӈга’ пюдм’ нэкалпа” ненэй ӈацекэрина” пир”ӈадо’. Ӈыльнякуй кинохона маниенара” Станислав Марюй, пыда мале ӈаркамбой ненэцяӈэ хаясь. Школахана тохолку. Нюдя ӈэдахаданда нисямда нядабасеты. Теда’ харта ханена хасава, поӈгам’ сибдамбавам’ ёльце харвобтада. Харта ӈод” ӈарамбата мел ненэця’ ӈэва’ сер” ӈа. Нивы таравы ӈамгэхэт хуркари сомбой ӈаво сертаби. Пясик мимба ёльце пир”ӈада. Нердена пясикамда Ламбэйко’ хабтенда нямдхад сертадась. Тикамда пелей’ инян’ тебдедась. Та’ ямбан’ тамна сертавндада ӈока. Ӈыльняӈы сидяӈгара” - видео. Тикахана ӈацекы” ӈамгэм’ вы’ мяканато’ пэрмамдо’ маниеда”. Тикамда манэ”манда няю’ AR.YAMAL приложенийм’ телефоната” мю’ мэда”. Пуна’ интернетра” табцадара”. Тикы’ пуд сидяaг’ ед тидхалера”. Тикарихина манэ”тара”. Сидяӈгава” ненадумда”масавэй. Нида” манэ”яда”, намдыда”.  Марина Ярой’ падвы"
https://vk.com/wall-147614552_1327,"Победителем конкурса на присуждение гранта в области фольклорной деятельности коренных малочисленных народов Севера Ямало-Ненецкого автономного округа 2019 года признано Муниципальное общеобразовательное учреждение «Школа-интернат среднего общего образования село Кутопьюган». Грант в размере 200 тысяч рублей будет направлен на реализацию проекта «Движение: из глубины веков в этносовременность».  Реализация проекта планируется с участием детей, обучающихся в МОУ «Школа-интернат среднего общего образования с.Кутопьюган», участников ансамбля «Северные нотки», местных знатоков народных традиций и обычаев коренных народов Севера. В планах у организаторов разработка двух национально-культурных программ - обряд «Нердена халя яля» (Праздник первой рыбы) и обряд «Та ер яля» (Праздник середины лета), пошив национальных костюмов и изготовление атрибутики для постановок и обрядовых действ, а также изготовление сувениров для гостей, присутствующих при проведении обряда. По традиции коренных народов гостей нельзя отпускать без подарка. Результатом реализации проекта станет сбор и воссоздание старинных обрядов, разучивание текстов на языках коренных народов Севера, привлечение детей в фольклорную исследовательскую деятельность, а также постановка и показ обрядов."
https://vk.com/wall-147614552_1326,"Вадандо’ ня”амна тасалкурмы” ООН’ ватонзер’ 2019 по вади лэтрамбава’ поӈэ таславы. Хусувэй ненэця” тэнз” харто’ вадамдо’ лэтравандо’ е”эмня хуркари серо сертаби”. Ненэй ненэця” ӈод” тари ни” ӈaамдю”. Нядаӈгардахана ты” ниць’ иры сидя ю” няхарумдей яля’ ӈобт’ ма”лёвыдаць. Библиотекахана манзарана” товы нидо’ ядабтамбавы”. Ла- харёмдо’ илебей не, Артеева Лилия, минревэда. Хардандо’ мюй ненэцяӈгат пан”мы. Поӈганандо’ ӈармы ненэця” танявыць. Ямальской многопрофильной колледжхана тохолкурта ӈацекы” ӈарка нидо’ намдуванзь товы”. Нина Николаевна Ядне тарем’ тасалкур”мы: «Ӈацекы вадамда мята’ тер” поӈгана тохолаӈгуда. Нюдя ӈэвандо’ мальӈгад сидя’ хэвхадандо’ харто’ вадамдо’ намдор”пато’ тикарихина вадамдо’ теневаӈгудо’. Мэта вадава” невхы илаӈгадана” пере. Ненэй вадава” – харна” вадава”, сяхаӈгарт’ нёхова” юр”». Никита Александрович Анагуричи телевизоркана ненэй вадавна лаханана няхата тарця табеку ваде”мы: «Ненэй вадава” ханяӈэхэна тоенасьты. Вадава” ӈобнзер’ нерня’ саць сававна, я”авларка, сэбинерка минрехэва”. Ӈамгэхэвм’ ехэраб”та” маня” няна” лаханада”, сидта нядаӈгува”, тидхалеӈгува”». «Ямал – ню”на” я!» ассоциация’ ӈэвана мэна Вера Павловна Окотэтто ӈобтарем’ вадамда мэ”ӈась: -Хусувэй ныланалва’ яля’ 11 часхана ассоциация’ хардахана ма”люрӈa”ва”. Ненэй ненэця”, хаби”, ӈысма” вадина” тохоламбива”. Хусувэй ненэця’ харта вадавнанда лаханабта, вадамда теневабта тикарихина пыхыдамда ӈэрм’ терӈэ вадець пир”ӈада». Товы ненэця” мал” индё” ядэробцо хэтаць. Лахарёндо’ малхана тюку’ по’ вэкана фестивальм’ сертаванзь таславы”. Галина Кинчина’ падвы"
https://vk.com/wall-147614552_1325,"Ӈобкана манзараӈгуху’ Округханана” ты” пэрти” Союз’ ӈэвахана мэна Степан Вануйто няби хадеромбада ӈацекы” нядабада фонд «Ямине»’ ерв Дмитрий Фролов тад’ нерня’ ӈобкана манзараванди’ няю’ падарт’ пидтемиди’ ӈабтаӈаханзь. Тарем’ ӈыхы яхана илена” фондана” минрена манзаям ’ теневаӈгу”. Ты” пэрти” Союз’ ӈэвахана мэна Степан Вануйто тарем’ мась: -Тарця тарана фонд ханзер” манзаравахад ханярина теневабто’ тара. Юнда сяхари’ собта серо”ӈа. Теда’ ӈока хибя” выӈгана, таӈоцяӈгана илена”, тарця тарана фонд’ танявахад ехэра”. Ӈадьбята тад’ нерня’ ӈобкана манзараӈгува”. Ӈэрм’ терхат” нядмам’ пюна хибяри” фондан’ лахана пирта”. «Ямине» фонд округханана” мале сиднтет по’ таня. Таӈок по’ ямбан’ няхар” ёнаркад вата ӈацекым’ нядавыць. Хусувэй по’ таняд няд”мадамдо’ пюна” ӈокворӈа”. Небо’ мат” юрм’ нядавыць. Тюку’ по’ мале си”ив юркад вата ӈацекы’ лекаратвам’ салдавы”. Тамна сиднтет юр” нядми пюни” падро тамна сававна манэ”тыдо’. Дмитрий Фролов ма”нисяв, хусувэмдо’ няда есява” тянёри, тарем’ ӈод” ӈобкартамдо’ тэри нядавдавэй ӈэдараван’ нива” харва”. М.Ярой’ падвы"
https://vk.com/wall-147614552_1323,"#Ямал #НяръянаНгэрм #Актуально Тоса ханеда"" Ты” ниць ирыʼ сидя ю” самлянзимдей яляхана округханана” нув’ сармикан' ханеваʼ ёльцьӈэ хая. Ханеваʼ нямна ӈэда закон няюндоʼ нядаӈгу. Законоʼ падыбадаˮ мюсена ненэцие” илам’ нидоʼ хамедамбю”. Ехэрана серкана хибя ханзер” нядаӈгода. Тэхэна мэна” ненэця” ӈамзари"" е”эмня хане”. Мядотоʼ тер” ӈавламби”. Тедариʼ выӈгана тамна сыра, яхаʼ мюй” хасуй”, ӈадьбятоʼ тамна ни” енер”. Тедаʼ ханярина харад’ тер” хане”. Илемидоʼ тадтамбидоʼ, сидяӈгадоʼ интернетхана манэ”лабтамбидоʼ. Тикахана хаӈгурти нув’ сармик” манэсар”ӈава”. Хабцямдо’ саркоцистозӈэ ваде”ӈадо’. Ханесэйндо’ ӈамзи” мюня илена халы” мэ”. Ненэцяӈгана ёльце вэва ӈамгэ. Ӈарка хабцяӈэ хэсь пир”ӈада. Ненэцяʼ тиванʼ, сеян’, хэв’ паӈг” няю’ теберӈа. Ветеринар” ханени тоса табедамбиˮ. Ханеваʼ ёльцьӈгана нув’ сармик” ӈамзамʼ манэсарць тара. Тарця халы” ӈамзамʼ ер”махад сэрӈэ ӈади”. Халысавэй нув’ сармик” пиримба вэва. Вэнекон’ ӈавламба ӈани’ ни серос”. Хаӈгурта нувʼ сармикмʼ парада тара. Тарем’ хабцянда тамнаʼ тяха’ ни палаӈгу”. В.Пыриркоʼ падвы"
https://vk.com/wall-147614552_1321,"#СохранимРоднойЯзык На канале ""НЕНЭЙ ВАДА"" новый плейлист - Галина Павловна Харючи, заведующий сектором этнологии отдела историко-социальных исследований ГКУ ЯНАО «Научный центр изучения Арктики» о биографии, о литературной деятельности, о книге ""Вавлё Ненянг"", о консультировании в кинопроизводстве, о Марии Яковлевне Бармич  Приятного просмотра!"
https://vk.com/wall-147614552_1320,"Совсем недавно газета «Няръяна Нгэрм» запускала проект по чествованию героев Великой Отечественной войны и тружеников тыла . Благодаря этому проекту, мы смогли не просто прикоснуться, но и окунуться в события того времени не сухими фактами , а историями различных судеб. Одна из наших подписчиц [id499239276|Алёна Сэротэтто] прислала старую вырезку газеты 1942 года. Что волновало людей, о чём писали - весенний сев в Салехарде, письмо юного партизана, соревнования животноводов Казахстана, летний отдых детей..."
https://vk.com/wall-147614552_1318,"Сава серо сертаӈгу” Округна” ты” пэрти” Союз няби «Российское село» нюбета проект няхар” факторийхана таборо ма”ламбава е”эмня контейнер ӈабтаванзь мэ”. Хусувэй тэнз” табор” яӈга таславы ян᾿ ма”ламба тараӈгу. «Ява” харна” лэтамбабна” тара. Ӈока ненэця” Ямал᾿ яханана” иле”. Тикы-маня” мя”ма”. Нюна” савовна илевандо᾿ няю, тюку яля᾿ таслабна тара: мято᾿ хурка ӈэӈгу, хурка я᾿ нимня ядэрта”, ханзер” илеӈгу”. Маньрина” тикы серо тасла пиръ”яна”, хибяхарт е”эйдана” ни нярканаӈгу”», тарем᾿ Тимур Акчурин,«Российское село» проект᾿ ӈэвана мэна, ма”мы. Нянда иӈуд᾿ сер” Петр Сядай тасламбида. Пыда «Недарма», «Полуй», «Лонгот» няхар” факторий” серо минрена. Тарця едэй серм’ округханана” минреӈгуху’. Галина Кинчина падвы."
https://vk.com/wall-147614552_1316,"Ненадумдэйдо’ Хэвы си”ив яляхана Салехардахана ӈэрм’ тер” фольклор᾿ нямна Экспертной советхана мэна” ненэця” тасалковам’ мэ”ӈаць. Пыдо’ грант᾿ есям’ нэкалпади хибя᾿ нерня᾿ ха”амвам’ тасламбиць. Пили” нюрте культура ӈамгэ то”олха тарана серо минревамдо’ хэтаць. Ӈобто᾿ хаби” автономий «Пулнгаватм’» нюбета ӈэвахана мэна Елена Рыбина лаханась. Пыда невхы иринато’ сё” луци” вадан’ тэврава᾿ нямна вадада ӈась. Тикы᾿ няю’ мале грант᾿ есь” нэкал”мыць. Теда᾿ вади” по᾿ сусава᾿ ёльцянд᾿ манзаямдо’ сертаванзь тасламбидо’. Ма”нисяв, тарця сё” сяхари᾿ лэтрамба серо”ӈа, тикахана хуркари ехэрана вади” хомбива”.Ханяӈы маня” илаӈгы ненэцяӈэ ехэрэйна”. Теда᾿ ниб”на” лэтра” пили” юраӈгуна”. Тарця яӈгова᾿ е”эмня теда᾿ невхы вадам’ теневани” таняван’ варева” мэп”на тара. Грант᾿ есям’ нэкал”ман’ харвани” поӈгана 13 ненэця” падродо’ ӈэдаравы”. Культурам’ минрени организаций” поӈгана Надымской районхы Кутопьюган᾿ школахад ӈэда ӈацекы” нерня᾿ ха”мыдаць. Пыдо’ школаханандо’ невхы иле”ми ма”ламбаван’ харва”. Пыдо’ школаханандо’ ёльце сававна сиддо’ тенева”. Теда᾿ лаханаку, ва”ал ма”ламбавандо’няю᾿, мутран’ падыбава᾿, книгаӈэ сертава᾿ няю᾿ еся᾿ нядма тараӈгу. Ӈадьбята тарця тарана конкурсан’ падродо’ ӈэдаравыдо’. Теда᾿ нерня᾿ ха”амвахадандо’ тамна ӈока тарана серм’ сертаӈгу”. Тикы᾿ хавна мядо’ тер” поӈгана ӈани’ нерня᾿ ха”амвы тасламбиць. Тикы нидо’ невхы иринато’ ила” саирм’ нёдабато’ тара. Маня” ненэй ненэцяӈэ поӈганана” Вэнго Алексей Александрович, Зинаида Никитична мяд’ тер” ха”мыдаць. Пыди’ Панаевскахана иле”ӈаха’. Няхар” нюмди’ невхы иринати” табеко нёда вадабиди’. Зинаида Никитична ёльце мел’ не. Алексей Александрович невхы ирината табеко теневаванда᾿ хавна, хуркари” мэкад ӈамгэ падыби. Ӈока падвыда ненэй вадан’ тэврамбида. Вэнго᾿ мяд’ тер” хуркари” мэкад конкурсхана мэсеты”. Теда᾿ ӈод” ӈани’ ненадумдэйдо’. «Душа народов Ямала» номинацияхана 10 тодо’ тэнз” ненэця” падродо’ ӈэдаравыць. Ненэй ненэцяӈэ поӈгадана” хынота”хат, ила” саирм’ теневана”хат ва”лёймдо’ тэравыць. Тюку᾿ по᾿ Яптик Тако Няровичм᾿ нерня᾿ мэ”выць. Пыда Новой Порт᾿ няна ты” пэрти” мякана, выӈгана вадёнавысь.Нюдя ӈэдаханда лаханакохо”, ярабцаха”, хынабцаха” инзелевысь. Тикыда тедалахана тамна᾿ тяха’ тэволэйда.Хуркари” ӈэрм’ тер” конкурсхана нерня᾿ ха”морӈа. Тандая᾿ Няръяна март᾿ ӈэдалёр”мысь.Таняна ӈобтикы тарем’ хынота” нита ва”лёй ӈэвамдо’ тасламбавысь. Тарця нина” тюку᾿ по᾿ ӈэрм’ тер” серо” минрена департаментхана манзарана” грант᾿ есь таслэйдонзь. Ӈокханда фольклор᾿ нямна 200 ёнар” есям’ тярпи”. Хусувэй номинацияхана 25 ёнар” есям’ тярпи”. Марина Яр падвы. Сидяӈг” пыда тадтавыда."
https://vk.com/wall-147614552_1315,"Комитет окружного парламента по развитию АПК и делам коренных малочисленных народов Севера рекомендовал принять в двух чтениях поправки в Закон автономного округа «О родных языках коренных малочисленных народов Севера на территории Ямало-Ненецкого автономного округа». Помимо корректировки использованной в законе терминологии, уточняются нормы, касающиеся сотрудничества в сфере сохранения, изучения и развития родных языков, порядка перевода нормативных правовых актов округа в области гарантий прав коренных малочисленных народов Севера на языки коренных народов, а также порядка использования родных языков в официальном делопроизводстве. - Органы местного самоуправления должны использовать родной язык КМНС в случаях, если гражданин обратился обратился в органы государственной власти на родном языке или указал просьбу предоставить ответ на своём языке, - сказала Инна Сотруева, директор Департамента по делам коренных малочисленных народов Севера Ямало-Ненецкого автономного округа. Кроме того, расширяется круг лиц, имеющих право вносить предложения по использованию родных языков в написании наименований географических объектов в местах традиционного проживания коренных малочисленных народов Севера, использующих родные языки. Теперь с такими предложениями кроме органов местного самоуправления, смогут выступать и органы государственной власти, общественные организации и сами граждане. Еще одно новшество касается гласности и прозрачности переводческой работы. Выбирать переводчиков законов будут на конкурсной основе. Напомним, на Ямале к родным языкам относятся - ненецкий, хантыйский и селькупский языки. В целях привлечения внимания к проблеме исчезающих языков Генеральной Ассамблеей ООН 2019 год провозглашен Международным Годом языков коренных народов, в рамках которого по всему миру пройдут мероприятия, направленные на сохранение и изучение языков коренных народов мира. подготовила Виктория Пырирко"
https://vk.com/wall-147614552_1313,"Едэй манзаям᾿ тохоламбаӈгу” Ямальской полярной агроэкономической техникумхана илаӈгы ненэця едэй манзаян’ тохоламбаӈгудо’. «Оленевод-механизатор» нюбе”ӈа. Пыдо’ хуркари” ехэрана мерети «Ямаха», тамна ӈани” мотор” мэць, сулурпа тамна ӈани’ ехэрана мутры хамедамба тохоламбаӈгудо’. Вы’ илаӈгана тикы саць тарана ӈамгэ” , ненэй ненэциена” тикыдо’ харе тидхалембидо’.Ханяӈэхэна теневана няхато’ лахана”. Ӈадьбято тарця манзая харам’ тохола”махад саць илаӈгана тараӈгу. Вэба᾿ иры᾿ нердена яляхад тохолкова ялэдо᾿ пэӈгуд”. Сидя по᾿ тикад тамна ю” иры ᾿ ямбан᾿ тохолкурта”. Тохолковамдо᾿ ёльцевандо᾿ пуд манзарава᾿ е”эмня тарана падро ня”амгу”. Ня”амвы манзаяндо᾿ тэнз луца᾿ вадавна тарця ӈэӈгу - «Оленевод, водитель мототранспортных средств, водитель трекола А2 и снегохода А1». Ӈока тарана серм᾿ сертаба сидто᾿ тохолаӈгу”. Ты” пэрти” манзаям᾿ ӈули” савовна таслаӈгудо᾿. Тарця тарана серм᾿ Ямалханана” сяхаӈгарт нидонзь тохоламбю”. Галина Кинчина падвы."
https://vk.com/wall-147614552_1311,"#ПишемНаЛесном  Тэшипёй диԓиши нимыта пиԓас. Сергей Лякатович Пяк пон чахатата выӈкна диԓимы. Ӈашки ӈяпдянта пон каԓита мансԓаштомай. Дилта вайсыко хомана минԓемыта. Пуша няӈи ничь хомана ватапё ԓуп вин камольч диԓиӈаханш. Пыта ӈуп дяхананта ӈамчута вайсыко ниӈа, пон чахатата дямалана нешаӈ. Сергей Пяк хомана каԓита мансԓаманта деэмня пу тахана хома патаԓт камаштуш. Танякуй похона ӈай округна ӈаԓка веԓвы медальтата «Заслуженый работник сельского хозяйства» миӈаш. Четаӈ Сергей Лякатовичи манԓе пеншихина мэӈа, чикехана ӈу тамна ӈашки нятапё Ету яхахана каԓита манслашту. Понанта ӈашки ӈаймяханата вайсыко тэсамы нешаӈ ӈаймы, таԓям тышипёй кадюмахатата пон танямна вивинташтомай. Каԓитапта ӈу пон каԓьта тыудета падиԓман хаштомай. Шанат пуӈ чики вимта вивимэта. Куше тат неԓьняӈ ты падеԓьш мансԓаны, куняна, ӈамы дяхана тыта ӈисым падиԓты – чики шеԓута чупей нельчут вихинянта тасԓамыта. Тайня 2016 похона ӈашкяԓка каса нянта няӈи вачеч ӈопт тасԓахадя ты падиԓта няхатач каймэхэӈ тэтачь пюԓиши. Шан тым чики няхатач мячинсэмэхэӈ куки тычи ӈай тэмтамэчь. Таԓям пу тахана, навэткунан тыудечи ӈоктамай. Четаӈ манԓе Сергей Лякотавичи тэта ӈисы каша хампԓяӈк дю мян (50). Вайсыку ӈяпта ӈотнаӈ пу тахана няматаԓакуԓма дяԓяхана ӈашки поӈкна ӈайтаԓёши мянаԓьшту. Каԓпюԓ кяв няна диԓина нешаӈии чупей вайсыком хомана падиԓятуӈ. Пон чахатата дянакомна диԓештомай. Ӈаԓтана нихита ӈу чета Сергей Лякатовичи маньшту – Неши дилта кунтаны дянакомна диԓины, кимям ни пааԓтан. Вимта хомна мэта неши неԓьняӈи дилмта каԓита шеԓтапита. Ненымана няудемта неши нятаны, няшипёди неши диԓиши димумты. Сергей Ляатовичи чета нита нюудехе майпи - пуӈ дямпхана нита пон мята някумна дятэԓьшту. Чета каса нянч няни тыудеч ԓэтпихиӈ. Навэткунан ӈай ӈокта тыудечи вивидяч. Андрей Пяк патмы."
https://vk.com/wall-147614552_1283,"Ӈавкына” Ӈодь выӈгана вадёвы ненэцяӈгав сяхари ӈавкада танясь. Харе етамада, ӈылбад тэда. Тикына” сидна” теневасеты”. Пин тарпбана” минха хэвувнана” ӈадимзеты”. Ӈавкына” евако, вынхалутана” сую” халя’ евэйн’, нянян’ тохоламбасетыва”. Та нядэ” вадабасетыва”. Пили” нерде хэхэдасеты. Яне”мяхадандо’ ваӈго тэл”мана вадарць хадыламбасетына”. Ӈамтэтамдо’ма”ламбасетыва”. Яникаӈэ хэ”мяхадандо’ ханяримна пумнана” ядэрцеты”. Мале танякуй похона ӈоб” мэкад иле”мям’ намдадамзь. Тикы нями’ тарем’ ваде”ӈадась. - Ӈобаӈгуна хадами’ евакоӈэ хаёвы суюм’ та’ ямбан’ манзая”ӈадась. Ӈамгэ пиркана ервамда вэнекодрев нюракуладась. Ӈарво”махаданда тарем’ ӈод” мят сыӈторцеты. Ӈобаӈгуна нядэ хаиваць, тына” ненэцяӈгана хаяць. Хадами ӈавкамда лаханако пон ня”ӈадась. Инзелебни тарем’ мась: - Няханат хань! Пырдари’ нён тур! Хадами нюцяхая ӈавкамда ӈэдабтадась. Хуняна тад юркыва” хабтея пихиня мяд ядхана ванвы. Яля еркана тей тотрев тэмда ӈани’ ӈэдабтадась. Тарем’ хадани’ ӈавкада няхар” пырдари ервханда тось. Сельбя няна ӈоб” си”ив яля пирувна нита нерня ӈавкада товысь. Ӈобт тэв”махаданди’ ервамда етри нюракуцетыда. Ханяӈэхэна хадани хэвхана мэна ӈаниты” нямдахана питарпасетыда. Ӈыльня кинохана маниена” пирибтяха’ ӈобтикы ӈавкасавэйха’. Тыди” нянь ютекахана ӈавламбиди’. Ханяӈыди тамна нито ирманя марторӈа”. Няби пирибтяко Ялине Лаптандер манисяв, нара ӈоб” ӈавками’ тамбирувнанда пюлвыць, пыяни’ пелям’ нянямда марпа сякалмысь. Хусувэй ӈавкада харта нюмамда теневада. Ӈопойрим’ хамбада ӈани” ӈавкыда мал” нито” пумна тосеты”. Видеом’ манэ”манда няю’ интернетара” табцадара”. AR.YAMAL приложенийм’ телефоната” мю’ мэда” . Тикы пуд сидяӈг ед тидхалера”. Тикарихина киномда манэтара”. Сидяӈгава” ненадумдмасавэй. Нида манэяда”, намтыда”. Марина Ярой падвы, сидяӈг пыда сертавыда"
https://vk.com/wall-147614552_1268,"Посвящается всем, кто жил и учился в школе-интернате. Вопрос для тех, кто воспитывался в интернате, какие у вас остались воспоминания?  Интернатхана вадываць Выӈгана соявы, cиˮивмʼ пота ӈацекыˮ тохолкованзь школа-интернатанʼ теда лахана вертолётхана ханлэйдоʼ. Совет ила мальӈгана тыˮ пэртиˮ нюˮ коммунистˮ тохолаванзь таслэйдонзь. Ныхыри нюдякоʼ ӈацекыˮ мяктатоʼ хоӈгартамбидонзь. Тикы нямна лаханакоʼ нямы нямиʼ, няхар” юкад вата самляӈг потна Тахана Тёр интернатхана ханзер” тохолко”мамда вадеˮӈась. Лахарёми’ тарцясь: – Тохолко хэвани нерня выӈгана иле”мямиʼ ӈопой хаер’ ялядарев тенев. Нисяниʼ, небяниʼ сиˮми нюко”мам ёльце савовна тензебтембив. Выӈгы илмиʼ ёльце саваӈэ манэˮӈавась. Ини ядмʼ мэ”ӈадамзь. Ваӈуцяӈэ хэ”мяхадани харадˮ танявамʼ намдадамзь. Тамальӈгана вы’ терaэ нюдякоʼ хардахартˮ хэрабтамбасетываˮ. Ӈобаӈгуна, выӈгана манзарана лабканʼ нултаваць. Сярда хан ниня’ ӈамдё нюртей харадˮ манэˮӈадмзь. Нись харва лабэсʼ мю сиˮми тюлецьˮ. Тикахана ӈопой луцаˮяˮ няни сылыць. Небяниʼ панʼ тяхад вэдепа пявась. Неры луца тамна пон нярини сырӈась. Тикахана, ӈуда таркахана манэ”лабтамба, небяхани мадамзь: – Няни сырта таня! – Тикахавар иленя ӈамгэ ниˮӈа! Ненэця телевизоркана пыхададоʼ манэ”лабтамбиˮ. Ӈацянд радио тоˮолха хамедяр. Таняна вадарим’ намдорцетын, тюкона пыхыдасавэй маниеэйяд’, вадидо’ намдорӈан. Хардахана мэ”махадани, тамна ханяцей пилюлынась. Хардахаˮ ядэртиˮ понд нидмʼ харвасету. Мяд хэвувна тиртя ӈано хэва ёльцяӈгана ваˮав’ терˮ понд лыӈгарасетыв. Ӈамгэ пиркана тохолкованзь хардахаˮ хэвами хамедавась. Луца вадам’ тохола таравы, вадам’ ехэрана ненэцяӈэ нивы толю. Тохолковаˮ ялэниˮ ӈылекадрев ӈатейнась. Ханзеркарт хэрабтава тоˮолха ниць ӈа. Нисяханиʼ, небяханиʼ лаханава тарода яӈгусь. Тамальӈгана ваˮав терˮ поӈгымʼ ёльце ӈахана ӈэдаӈэ, мерцясяда яӈэ тосавась. Ӈарка нябакоми няни манзеты: – Таняна пёда тара! Тырита ладора теневан? Ими ядэлы, тыра хурка ӈэбта серо”ӈа?! Няби ӈудахани ӈудиниˮ таркаˮ выйпа пядмʼ. Нябакони табеко сер’ ханяӈы ӈудиниˮ тарка нензаламбинˮ. Тырам’ серта”махадани нябакоями’ няби ейханда ладыбтав. Тедахав тёрей”: – Тедахав интернатхана иле пиртар! Сяны ӈэбта ӈацекыˮ ма”ламбада тиртя ӈано тоʼ. Мяд нимня, мерця сер хэрнарида хая. Сыр”тахани вертолет сюртемба пядась. Ӈылекадрев муно”ӈась. Мерцяхаданда тахаюˮ панˮ пулӈaгаць, мя”маˮ хэван харвась. Мань ӈапамба ваˮав’ терˮ понд лыӈгарэйваць. Нини хорацям’ нэкал”ӈадамзь. Небями ваˮав’ тер” поӈгад сиˮми нэкал”ӈась. Ярсавэй тархалыдамзь. Мярёй мальцями’ нидни ӈопой нэкал”ӈадонзь. Едэйˮ, мале хахатˮ хамедавыˮ луца ӈамгэрихинаˮ ембапа пява нерня ӈарка неками писяцёмбя тёрей: – Икъядов! Икда тарси париде. Халтавы ӈэя! Небями няби ӈудахананда халтаӈго ӈэся’ӈыл’ сиˮми нюхалесь. Ярхавами’ ӈамгэхэртаӈэ нидонзь пэр. Япда икня икрими халтаˮ. Луца мирбян’ ембасо”махадандоʼ, падми марцяни тяха’ ӈыдадоʼ. Мюнянда талбэй нянь яхалˮ, пиревы ӈамза ютёкˮ ӈаць. Ӈамгэ пиркна ӈацекыˮ ма”ламбада луца пихид тёревондась: – Маняˮ паромбиваˮ! Мерку ӈадаˮ! Тикы вадиˮ пуд сянзь сиˮми ӈоб’ ӈэвадалаˮ. Няби ӈудахадни нерня вэнпа пяˮ. Иб’ тархалёбни тарода яӈгувы. Ӈавэдана, нё’ си хэвхана няби нёным’ сармхаладмʼ. Мэёвна няˮамбивась, сиˮми хоӈгахарта выдараць. Ӈарка некаями тикавна ӈадимя, ӈудани таркаˮ ӈопойханаˮ хоӈгартэйда. Сидя хэвхадни сиˮми вадыба пяˮ. Небями манзеты: – Тохолкова сер саць тара! Тиртя ӈано мю’ нябаконд пумна яд! Тиртя ӈано няю’ луца сиˮми илась. Няни хэван’ ӈамдываць. Ӈацекы ӈока ӈэвысь. Ханяӈыˮ сини тотрев ярмыˮ. Сидер’ сивня мя”ми манэ”ӈадмʼ. Небями яраць мяканда ядась, ӈокцянда малхана хайлада тэпа маниевась. Ӈацями’ ӈутота хэвхана тамна мирӈась. Тынаˮ нермяна пиняӈы хэвхана тахабэйӈэ хадырць хаиць. Яля’ ямбанʼ тиро”махаданаˮ хардан’ сиднаˮ тэвраць. Ӈацекы” маниенаӈэ манзарана неˮ ӈаркая терридоʼ сось. Мата, ӈаворць, тохолко мят сиднаˮ ханлаць. Харад мюня’ ӈолепяхана ӈабтесь. Хонёлава лабэканана” тэвравы падкоцями ваˮавни ӈыл’ мэвась. Яляхана няхар” ӈаворцетываˮ. Тамбада ӈавратоʼ тэнз” нинась хамедамбю. Падни мюня’ талбэй нянёниˮ, пиревы ӈамзиниˮ, ӈопой, воспитатель лэтрамба писядейдась. Таддикахад ӈаркамбой ӈацекыˮ нюдя нахататоʼ сава ӈамгэ” марпидонзь. Теневана няни ня хибяхарт яӈгова ёльцяӈгана тале ӈаворцетыниʼ. Хардахана ханзер” иле таравам’ нянана манзарана не” вадецетыдо’. Ӈопой ненэй ненэць’ ӈоб’ яӈговысь. Школан сиднаˮ ядэла тохола”. Нинаˮ тохоламбиваць. Харад помна ядэрман ниваˮ харвасетуˮ. Ёходаваˮ. Ялэнаˮ тарем’ ханӈаць. Мэта ӈамгэридваˮ таць. Ханяӈыдоʼ небой мэ”мыˮ, сисавэй ӈэвыць. Сэдорпинаˮ, утюгмʼ мэць, мэта ӈамгэринаˮ, лат халтамба, табороʼ наволпа тухуваˮ. Мяни нямна ини хэб’, хайланиˮ хэсетыˮ. Сиˮми сяндани яӈговамʼ хамеда, сэвхаюниʼ тэцетыхиюн. Тамна тяхаʼ сюрбасетыв. Няхар” интернатхана ӈацекыˮ илевыць. Няднаˮ ӈаркамбойˮ, школам’ малебадаˮ ӈани тяхакуна мэвыˮ. Нябакоми няби интернатхана мэсь. Саць нядаӈгосеты. Сензянда мюй’ мэёсь. Сиˮми сянзь хасаваˮ ӈацекэхэˮ пёда санасеты. Ханяӈэхэна мань еˮэйдани еремзеты. Пуна, тет классмʼ малеˮмяхаданда выӈгана небямдаʼ нядабадаӈэ хаись. Ӈарка ӈацекыˮ нюдя нидоʼ пёда табедамбсетыдоʼ. Тарем” ялэ пёдсетываˮ. Пёдван ниняˮ харванаˮ вэва ненэцяӈэ толыць. Воспитатель яля мяктоʼ ханцетыˮ, тарем’ харна тарнэрцетываˮ. Хусувэй классахана хартоʼ пёда мэтадоʼ танясь, не ӈацекэсавэй ереберцетыˮ. Ханяӈыˮ ӈаркаˮ ӈацекыˮ ладоровам’ ёльце харабтадонзь, нюдя нидо ереберцеты”. Ӈарка нито” мальӈгана тарси яна ӈэӈгу. Яля ямбан таркаӈгуˮ, ёльце иʼ маӈгʼ ӈэсетыˮ. Сёльбя’ няна, тохолко”манаˮ пуд харад вар няю хэсетываˮ. Таняна пэдарада паль, пядваˮ маласетываˮ, сянакосетываˮ. Ӈоди” ма”ламбсетываˮ. Ӈаркаˮ ӈацекыˮ малавыдоʼ харад терха мирдацетыдоʼ. Ӈопой воспитательва” сиднаˮ ӈодиˮ ма”лаванзь ханасеты, яля’ ямбан’ ядэрцетываˮ. Ӈэнаˮ санесетыˮ, пэвсюмянзь интернатан’ сиднаˮ ӈэдарасеты. Тарем’ ӈодядамда ма”ламбасеты. Сыра’харад хэвхана хабарта мя’ ӈась. Таня яда ядэрцетываˮ, хабартана хасава” суикадва, хадваˮ тасетыˮ. Хэвадаваˮ, ӈамзадаваˮ интернатхана тэврасетываˮ. Сидер си’ тяха’ ӈыдасетынаˮ, янамбовна ӈаворцетынаˮ. Ӈаволова мят нина” пуд ядсетываˮ. Толь тяха’ ӈамдава нерня луцан’ сава вада хэта тарась. Воспитательва” няӈоте, Григорий Иванович Шаркий нянь ӈэсям’ минесеты. Хусувэй ӈацекы пыя’ ӈыл ютекмʼ мэсеты. Нянь хобам’ няӈгана няданда ханзетываˮ, хыдя ӈылдахана ватаʼˮ ютекх хаёб’, мал таня енасетываˮ, ӈудинаˮ илабасетываˮ. Пыда харвобтана ӈацекэхэтаˮ мицеты. Нянянда ютек” ӈод” саць нюдя ӈэсетыˮ, ӈаволова мякна манзаранаˮ манзаяндоʼ пуд хусувэдоʼ пад мине мяктоʼ хэсетыˮ. Ханяӈыˮ воспитатель парась вадабасетыˮ, ӈобтарем’ ӈаворць мякдана” тэвонасетыˮ. Тамальӈгана нив хамедамбасету, пуна ини ядэрма сер’ таславась. Григорий Ивановичваˮ ялэˮ сиднаˮ маниесеты. Мирбямда, ӈэва мярёй вэсако луцаˮям тамна тенев. Утюгмʼ мэць, лат”, мэта ӈамгэри халтамба тёррихина сиднаˮ тохоламбасеты. Бильярдхана сянаковам’ харабтасеты. Сита матота ӈацекым’ сяндада. Пуна аӈни сянакованзь хандада. Кийхана ниня инзеленам махайтаˮ сер ладорцетыда. Ӈаволова мякна конфетыˮ тярпабата мал” нидаˮ мипасету. Паданда мюня’ интернатан’ ханасетыда. Ӈацекыˮ няць армрестлингхана пирдырцеты. Няӈота ӈуданда таркахана ӈацекы ӈудиˮ ян хавдамбсеты. Писӈягаданда хаван харвасеты. Ӈуданда таркаям’ хавданан’ ӈопой конфетам’ мита. Мунд ниня намдорти лат халтамба табедасетыдаˮ. Тётя Надяваˮ палка мя”маˮ хабтомдасеты. Ӈудита таркаˮ яӈгуць, ябе мал” ханьмыдась. Тарем’ ӈод” саӈговота манзара мэта мирвамда няˮамбасетыда. Ябилманда мальӈгана ӈоб’ пансеты, ханяхарт танва серта яӈгосеты. Варцавэй манзаям’ хибяхарт пэрман” ни” харвасету. Таёльцяӈгана Григорий Иванович ӈаволова мякад сидя няньмʼ тэврасеты. Мал” сиднаˮ ма”ласетыˮ. Тикахад вахалты: – Хибя нянян’ харва, нерня яaгам’ сертая! Манзая таня! Маняˮ ӈаворман’ харва ӈудинаˮ нерня выкпасетынаˮ. Етя ненэцяндамда тэраӈгу. Тыбкадамдоʼ, ягӈабцяндамдоʼ мита. Ханюй нёхоло сапыбаӈгудоʼ, нумда пэвсюмзь палка мя’ сисавэӈэ ханда. Манзаравыˮ ӈацекыˮ недвомы нянёдоʼ помнандоʼ пида ӈамдыдоʼ. Лядмы салабиˮ юном’ мэта хасава, дядя Валера ханаӈгуда. Пуда юном’ мэта ненэць’ пыдась, ӈани яӈгусь. Тикыдаˮ ханаманда пуд хоровиˮ мякад молокадва тэвраӈгу. Ӈэсяӈу мят нюхалемба пябта, мякна мэнаханда маняˮ мэта юномда харесетываˮ. Ӈопой тёресетынаˮ: - Но! Но! Ерванда яӈгодан’ нерня яда пэсеты. Маняˮ, ӈацекэӈэ харад лохо тяха’ ӈани’ лыӈгарасетынаˮ. Таняд ӈэвнаˮ малриˮ ӈадиберцетыˮ. Ӈэдарабтавы мэта ханамда ханзер” нямыбавамда мал” манэ”ман’ харвасетыва”. Иням’ мэта хасава пин тарпабата хананда хэвам’ манэсетыда. Хасьда юнода ерванда тёрмʼ тикаривна нидась намдор, сяни тёресеты: - Тррр! Тррр! Неры пимревы юнода тикаривна ни” нултаӈгасету, ервада пумнанда сюрбасеты, нид сюрамба ханда ни санасеты. Ӈобаӈгуна мэта хабтенда нулма ёльць ӈани ӈэвы, сюрамбавы хасава минанда сер хая, юнонда пукˮ хэван мантэй. Тарцям’ манэкавабна” ёльце ина ядри ӈэсеты. Тамна яля’ вэс письтетыва”. Иням’ мэта хасава сиднаˮ хамедась, нулаӈгаванда ёльцяӈгана ӈэва инямда сярыба пядась. Няхаромдэй классмʼ ёльце”мяхадани пебями’ тохолкованзь тось. Нями ӈаркаˮ ӈацекэхэтˮ сянзь яˮамавась. Пыда харад иламʼ пилць тохолко ӈэвадэяць. Сяхари харад’ терˮ ӈацекыˮ ня ӈопой школахана тохолкурпана ӈод” сиднаˮ ӈолтамбасетыˮ. Маняˮ сэвнаˮ тяхад интернатˮ терхана пёдорцетыва”. Ӈалова мякна ӈамдёбана мэта ӈамгэрина нё си’ хэван ӈыдасетынаˮ. Харад’ терˮ ӈацекыˮ таняд нямытасетыˮ, ниямдоʼ несэй тохоцяхана сэдсетыдоʼ. Пыдоʼ нянаˮ манзеты”: – Интернатˮ терхаˮ ӈаним митаˮ! Сяны ӈэбта ӈод” паркаси хаёвэдм’. Саварими’ мэ”ӈадмʼ. Тецьда помна, интернатни, школа ӈэсонд сюрамба хэсетыдм. Хибяхарт серта яӈгусь. Интернатхана иленяˮ, ӈаркамбой не ӈацекыˮ пальтодами лакомбой тась. Нара няна пуня ми”ӈавась. Сыра’ ямбанʼ интернатхана паклёсетываˮ. Едэй поʼ това нерня тохолкодаˮ ӈацекэхэˮ нисянадоʼ выӈгад тосетыˮ. Пуна каникулахаˮ мяктоʼ хэсетыˮ. Тамальӈгыˮ похонаˮ хартоʼ иленяˮ ненэцяˮ хардан ниˮ паромбасетуˮ, выӈгана ханесетыˮ. Тарем’ ханяӈы ӈацекыˮ сыра’ ямбан’ нидоʼ манэць хамзасетыдоʼ. Нара няна ӈопойри ӈаврадамдоʼ тэмдаванзь ӈадимзетыˮ. Хубта янʼ ӈэдалёва ӈарка сер. Мерета «Буранм’» мэта ненэць’ тянё ӈэсетыˮ, тэхэна ядэрцетыˮ. Харад’ терˮ поӈгана хахая нями ӈани’ яӈговысь. Школамʼ мале”мяхадани сини тоˮолхаˮ ниниˮ ядхана, ендад сер манзаядми тохолаванзь хаядамзь. Индамиʼ мале пир”ӈавась. Таняна савась. Няхар” по ваера”махад манзаями тохоладамзь. Армиян хаядмʼ. Таняӈы иламʼ ӈани хамедавась. Сидя поʼ хэ”мяхад ӈэрмʼ яхани тодамзь. Хардахана манзара, иле пэйваць. Ӈарка манзаядмʼ тохоламба пядамзьʼ. Тад пуня сылавани, пониʼ соя”ма мяни хэвняна мэ”мынˮ. Ниниˮ вадёвыˮ. Ӈоякʼ манэпадиниˮ ехэравынˮ. Няндо’ таросиʼ ладармэдм’. Ӈобкана илеˮмяваˮ яӈгу. Таӈок по” ӈобкана мэ”махадана” нина” ядабтабнана” няхана” вадемандаваˮ ӈани яӈговы. Ехэранаˮ ненэцяˮ тоˮолхаваˮ. Тикарида вэва. Теда интернатхана ӈацекыˮ иле. Сиддоʼ ненэй ненэциˮ тенз маниеˮ пяˮ. В. Ханёбцеʼ падвы. Сидяӈг” В. Ханёбце няби М. Яр сертавы""."
https://vk.com/wall-147614552_1266,"Сейми ненэй ӈацекэхэ ми”ӈав Санкт-Петербург’ маркана ӈэда А.И.Герцен’ нюмам’ мэта университетхана ӈока ӈэрм’ тер”- ненэй ненэця”, тасу’ хаби”, хаби”, ӈани тэнз” тохолку”. Хибяримдо’ Мария Яковлевна’ нямна хонрабат, хусувэдо’ сидта тенева. Иланда ямбан’ ненэй вадам’ минрева е”эмня тохолавы илаӈгы ненэцянда ӈока”. Тикыда” тамна тяха’ яханандо’ ӈацекы” харе вадандо’ тохоламби”. Мань ӈавнани’ ӈани’ си”ми тохоламбись. Теда няданда намдвыни’ илаӈганани’ саць таравы. Хусувэй ӈарка хардахана тохолковы ненэй ӈацекы ня”aмнанда ӈобкарт вэва вадам’ ни” вадет”. Манзара мэта кабинетхананда етри” хибяхав танясеты. Ханяӈэр ӈамгэхэвм’ хонраванзь, ханяӈэр инда вэва ӈэб тюӈгу. Тохолкурта ненэй ӈацекы” харто’ мякандо турта то”олха ӈэсеты”. Мария Яковлевна ӈарка нябакодрев сидто’ табедаӈгу, тидхалеӈгу, сава вадам’ хусувэй намдаӈгу. Ханяӈэхэна тарця сеян’ хаморта вада” саць ӈарка нядма”. Ӈока хибям’ вэва иӈукад тедаць. Иланда ямбан’ ненэй ненэцие ед’ сертавэда ӈока. Ӈокханда няхар юкад вата книгам’ падвысь. Ханярина ненэй вадам’ тохоламбада” Мария Яковлевна’ падвы книгы мэ”ӈа”. Няхар” округна” тиӈгывна пыда тарцяӈэ ӈопой. Вадавнанда, ненэй ненэця” невхы иландо’ сер” илебто’, тикарихина ненэй вада таняӈгу. Я’ сяр’ нид ни ёход, ненэця” вадамдо’ нидо’ юраӈгу”. Школахана ненэй вадам’ тохоламбавам’ ихинанда ӈули” саву”ӈада. «Ненэй ненэцие” ила’ саирм’ савовна теневанари, ненэй вадам’ теневаӈгуда», - тарем’ тохолкурта ӈацекыда лекцияха”ната табедамбасеты. Сие ниць иры сидяюкад вата матумдей яляхана неяна”, нябакона” ӈарка соя”ма яляда ӈась. Пыда 85 поданда хаясь. Тикы яля тодо’ яхат” хибяри лаханаць. Мал ӈэбто сейхад ӈэда вади хэтаць. Ӈавнанда Мария Яковлевна 1934 похона Канин салям нюбета яхана соявысь. Яков Бармич пухуцянда ня ню нюмди Машаӈэ нюмдевэди’. Тамальӈгана хибяхарт тамна нивы ман : тюку нёлекоця не ӈацекы ӈарка, юнета ненецяӈэ ханда. Таняӈы яханандо’ ненэця” илева’ мюсярмы”. Яля нерня мимы. Не ӈацекым школан’ тохолкурманзь ӈэдабтавэдо’. Си”ив по’ тохолко”махаданда тамна’ тяха’ Няръяна март ӈэдаравэдо’. Таняна ӈацекы тохоламбадаӈэ тохолкурта” училищан’ хэвы”. Харта ӈод” Мария Яковлевна ӈыхы паднабцям’ няммахаданда, тохолкова серм’ ёльце харвобтавэда. 1953 похона училищамда мале” мяхаданда пионер, илаӈгы ненэцие инструкторӈэ ӈэдабатавэдо’. Сидя’ по таняна манзара”махаданда , Ленинградан’ тохолкованзь ӈэдаравэдо. Выӈгана соявы не ӈацекы, нюдяко хардахана вадёвы, тарем’ ӈарка март тэвавы. Илаӈгананда Ленинград, Герценм’ мэта мэта институт ӈадимы. Ситя тохоламбавы Зинаида Николаевна Куприянова аспирантуран’ тохолко хэсь табедавэда. Тарем’ 1963 похона аспиранткаӈэ хэвы. Тикы тальняю’ иланда харта вадахаданда пере. Нюрте диссертацияхананда харта соя”ма яхаданда Канин вада харам’ тохоламба пявы. Пыда ненэй ненэцяӈэ поӈгадана” вадана нямна нердена ученойва”. Ситя нядмяць харе ненэй вадава” тяхасовна, техе паӈгханда тохоламбива” . Мария Яковлевна, сензан’ ӈа. Харе вадава тохолаба тамна сидна” нядабю”. Галина Кинчина падвы."
https://vk.com/wall-147614552_1265,"Прекрасная новость о нашей газете и конкурсе, который мы проводим для наших читатей. Участвуйте и станьте обладателями таких футболок👍🏻👇🏻"
https://vk.com/wall-147614552_1264,"Нява” нида нядаӈгу Тандаярка ёльце сава юнм’ намдаваць. Законадательной Собранияна” депутат, «Ямал-ню”на”я!» Ассоциация ӈудандана Эдуард Яунгад ӈэвахы ян’ тэраван’ харвадо’. ООНхана тянё тэнз нядабада етри манзарана форум таня. Ненэй ненэця нява” 2020-2023 по пират Эдуард Хабэчевичм’ тасла пиртадо’. Россияхадана” сиднтет яхад ӈопой ненэцям’ тэраби”. Тикахат” маня” яна” терм’ таслабто’ савась. Марина Яр падвы."
https://vk.com/wall-147614552_1262,Едэй ӈуданданадо’ Ты” ниць иры юдимдей яляхана Санкт-Петербург няд юнм’ намдаваць. Таняна тохолкода илаӈгы ненэциена” « Ямал-ню”на”я!» Ассоциацияхад паӈгдёда Ямална” ӈэрм’ тер” тэраӈговам’ мэ”мыць. Тарця ненадо’ серт яхадана” тохолкуди” хавна округхадна” манзарана предствительствахад ерв” танявыць. По’ ямбан’ ӈэвана мэвы Марта Окотэтто пили” нюрте ханзер” манзаравамда ваде”мысь. Тад пуна тамна ӈоб по ӈудандавантадамдо’ тэравыць. Тикы Любовь Лапцуй ӈэӈгу.Пыда няхаромдэй по тохолку. Тамна ӈоб” по’ нида нядабаӈгу. Харта ӈод” «Ямал-ню”на”я!» ассоциацияхана илаӈгы ненэцието’ организацияхана ӈуданданамдо’ ӈоб” пон тэрабидо’. Тарем’ Уставханандо’ пады. Санкт-Петербургхана тохолкудина” ӈани’ тикым’ нёда”. Марина Яр падвы.
https://vk.com/wall-147614552_1250,"#ВетераныВОВ #Ямал #ЯмальскийРайон Худи Сергей Андреевич (1909).  Был призван в 1942 году на фронт. Воевал в войсках связи на первом Белорусском фронте. Награждён орденом Красной звезды, медалью ""За победу над Германией"", юбилейными медалями, посвящёнными 20- летию, 30-летию ВОВ, 60-летию Вооруженных Сил СССР, орденом Отечественной войны второй степени."
https://vk.com/wall-147614552_1248,"#ВетераныВОВ #Ямал #ЯмальскийРайон Вануйто Енсу Павлович (1926-1985). Родился в п. Новый Порт. Ветеран ВОВ. Был пулемётчиком. Воевал в 1943-1944 годах на третьем Украинском фронте, освобождал Белоруссию. Награждён медалями ""За отвагу"", ""За боевые заслуги"", ""За победу над Германией"", орденом Отечественной войны второй степени. Работал в Панаевске заведующим отделом кадров совхоза ""Россия"", председателем группы народного контроля."
https://vk.com/wall-147614552_1245,"#ВетераныВОВ # Ямал #ЯмальскийРайон Салиндер Иван Васильевич (1918-1998). Служил 1128-м гвардейском стрелковом полку пулемётчиком с мая 1942 года по июнь 1943 года. Награжден медалью ""За победу  над Германией"", орденом Отечественной войны второй степени и юбилейными медалями ко Дню Победы."
https://vk.com/wall-147614552_1243,"#ВетераныВов #Ямал #Ямальскийрайон Худи Саворка - единственный ямальский ненец, награжденный медалью ""За взятие Берлина."
https://vk.com/wall-147614552_1241,#ТруженикТыла #ВетераныВОВ #Ямал #ЯмальскийРайон  Худи Вэмбо Хэвтивич (1915-1980). Участник ВОВ 1941-1945 г.г. Был призван с Пуйковского рыбзавода. Служил в разведке. После войны возвратился на производство. Проживал в п. Сюнай-Сале
https://vk.com/wall-147614552_1240,"#ВетеранВОВ #ТруженикТыла #Ямал #Самбург  «Няхар Вора ӈопой сехэрэвна яда"" Тюку лахарё няхар Вора нямна ӈа. Пилюта Мангазович Вора ӈарка ирими: нисяни нися нися, Ою Пилютович Вора нися ни нися, Игорь Оювич Вора – нисями. Хусувэй"" яндер"" хибяри"" мир᾿ ӈэва е""эмня ныхыдо᾿ нись сяй манзаравы"" Сайнорма яӈгова е""эмня пыди᾿ ӈаркавна манзаям᾿ сертабавэхэ᾿. Ириюни манзаяхананди"" сайнорти"" ниди"" ӈобтикы нядабавади᾿. Нюдя"" ю ирими тарця лахарём᾿ вадеӈаць᾿. «Ӈарка ту ᾿ӈаном᾿ яв᾿ тю᾿ няд миндам᾿ хубтахад сэвтеваць"". Ту᾿ ӈано Харво᾿ пыя хэван᾿ тэвмахаданда, маня"" ӈацекэӈэ"", нина"" нертемба"", тёркосавэй сюрмба пява"". Ӈод᾿ ту᾿ ӈано᾿ пыя᾿ ян᾿ тебхава, ямб ӈэсы тер"" ӈацекэсавэй"", вэсакосавэй"", несавэй"" ту᾿ӈано хэван᾿ мандалъяд"". Ту᾿ ӈано нулаӈгалвахана ёльце ненэць᾿ ӈокась, пянувнандо᾿, ӈамгэв вэва сер"" хадкэвы толхась. Ӈарка ту᾿ ӈано ниня ехэрана ненэця"" ӈамдыць"", ханяӈыдо᾿ солдат паны серомыць"". Маниебнани маня"" яна"" тер"" хасава"" ӈобтикы тикы ту᾿ ӈано ни ӈамдыд"". Ту᾿ ӈано я᾿ ӈыльня пили сэя. Яха᾿ мара᾿ ниня ӈацекы"", не"", пухуця"" ӈопой ярдо᾿. Некои"" хайлахатато᾿ сэвдо᾿ паирейдаць""». Ӈамгэ ӈэвня, ил᾿ нерня миӈа. Тикы яляхад нюдя ирими ӈопой яляна ӈармда толхаць. Ӈацекы"", ӈармбэй ненэця"" ӈопой еӈган᾿ хамыдась"". Саю по мальӈгана ӈаркаюм᾿ ирими «Едэй ил» колхоз тэта ӈэвы. Янда тер нида"" малавы. Ӈули янамбовна вадам᾿ хавравы: «Сата я""авлада сайнорма сер"" ӈадимы. Едэй ӈадимы саӈговота сайнорма серкана хусувэдо᾿ ныхындо᾿ мян᾿ манзаяхана тарабта тара""». Нида"" вадам᾿ нись мэс пин᾿ мунзи ӈадимы"". Ныхы тяха манзарамадандо᾿, ӈод᾿ варету"" ва""авандо᾿ ни ныхысялманзь мантырсеты"". Сава паны, пива ӈамгэ ӈэвна. Хуркари нумгана ты᾿ хобахад сэдвы"" мальцидо᾿ мэмы"". Мальцидо᾿, паныдо᾿ санемахад ӈули саӈговомы"", санюй мальця мэсана вуни ӈа. Санюй пибито᾿ вэлцей ӈылад"" сэд табхад тари хэӈгадармы"". Хуркари нумгана – ӈарка хамбахана, ӈылека епдяхана, сата тецьдахана, ханюй икна пили ёрмы. Та᾿ ёльцьӈгана сялӈо"" ӈэсонд"" ит᾿пакалкая ёрцетвы"". Яха и"" хальмей ӈэсеты. Сельбя няӈы нувода пямахаданда халяхарт᾿ хадана ни ӈа"". Сельбя няна ёрпато᾿ ӈули ханимзетэвы"", салабасавэй и"" сейхана ханмы, лы"" поё лядмонда ӈэсеты. Тадтикахад ӈамзидо᾿ харто᾿ ӈэсоӈгандо᾿ сосяламзеты. Тамальӈгана мотор ӈамгэ ӈэвна. Харпас ӈанохона лаберихина ёрмы"". Яха ханимяхад поӈгдо᾿ салаба᾿ ӈыл пядабавыдо᾿. Тоенана салаба ӈамгэ ныхына соява сер"" ӈа. Тикы тет по ямбан хусувэй яля ныхыдо нись сяй манзаравы"".Ӈадьбянда Самбурга тер ненэця"" сайнорти"" няхато"" ӈокавна халям᾿ ӈэдабтамбавы"". Ӈарка ирими Вора Пилюта я""авлада, сыбинена, валей ненэць᾿ ӈэвы. Ирими илм"" сер"" сававна теневавэда, тамальӈгы санорма похона валёй ӈэбсода сита нядабавы. Сававна серм᾿ минреванда е""эмня, сававна манзараванда е""эмня ӈарка ирими - Вора Пилюта медальм᾿ ня""амвы « За доблестный труд в Великой Отечественной войне, удостоверение к медали № 117101, медаль вручена 07.01.46 г». Пилюта ирими нюнда нямна сава идя хамормы, ханя тарця ӈа. Хасава нюда нядмада ӈэнив. Тамальӈгана нюдяюм᾿ ирини юкад вата няхар пода ӈэвы. Сывы ёльцьӈгана нюдяюм᾿ ирими᾿ ханенавна"" ханевы᾿, ханеида"" тёняӈы ерваси хаювы мя"" терха няхата мипвыда, тикыто᾿ помна пэдарахана пэндьи"" пэрмы. Нисямда мание нарка манзаяхад"" нивы хаюр. Ӈарка нита табеку пили нерняри минревыда. Ӈармбэй няхатато᾿ нивы хаюр, хусувэй манзаямдо᾿ ӈобкана пэрмэдо᾿. Ӈацекы"" нита"" ня манзарамахадандо хоркы"" ес"", поӈга"" мярабавы"". Есмыдо᾿ ханеныдо᾿ ервси хаёвы мяд᾿ теран᾿ мипвыдо᾿ Пыда ӈани сер"" ӈэсь нидась пирас, нисямда нядаван᾿ пили харвасеты. Пуня ныхыдамда савада пябнанда харта пыхыдамда сэхэдилта. Ӈавна харад᾿ хэвдяркана радио танявы. Сайнорма нямна ӈарка мун᾿, Москавахад сона радиовна ненэця"" намдормыдо᾿. Тамальӈгана Левитан луса вабцм᾿ пили ӈатевэдо᾿. Сава мунм᾿ намдабадо᾿ маймбавы"". Ненэй сава мунм᾿ ты ниць ирыхына 1945 похона Самбурган᾿ ӈобтикы тэвы. Тяхананда хунананда ӈылека саюм᾿ Советской Армиява пуня мардэйда. Радио хэвхана яртар ярӈава"", майбадар᾿ маймбива"". Ирихаюни᾿ ӈарка Победам᾿ манзаяхананти᾿ ӈобтикы тэврадинзь᾿. Саю᾿ по хэмяхад Ою ирими тыбэртяӈэ манзарась. Совхоз ӈэвам᾿ пэртя Иван Вануйто вада сер"" Ямал᾿ няд ирими мале сян тым᾿ ӈэсы"" тэӈэ"" танабавы"". Тикы пуд᾿ Аким Хатанзеев бригадахана тыбэртяӈэ манзаравы. Ӈамгэ пиркана ты᾿ манзаям᾿ сававна тасламахаданда бригадирӈэ тэравэдо᾿. Юкад вата самбляӈг по пыда бригадирӈэ таравы. Вадида тедалахана хаханани со: «Тэхэв, мань илми ӈэнив, тэсипой ил᾿ вуни таня.» Пенсиян᾿ хэмяхаданда лакри юкад вата сидя ӈэсыхана манзарась. Илебэй ӈацекы"" ненэцяӈг᾿ тыбэртя манзаям᾿ табедамбись. Ханярина манзарабта ӈод, ӈацекы ненэць᾿ няндо᾿ сырӈа, сита тотрев ӈэван᾿ харва. Ою Пилютович халя манзаяхана ӈарка табекода. Ханя тарця ӈа, невхы илкад тикы манзаям᾿ пирнесядав.  автор: Вора Яна Игоревна, 11 класс ОУ: МБОУ «ШИСОО» с. Самбург Руководитель: Зинченко Галина Ачувна"
https://vk.com/wall-147614552_1239,"#ВетераныВОВ #ТруженикТыла #Ямал #НадымскийРайон #Кутопьюган Eръ-Яха Анагуричи Пилько Ирикович Смуглый, рослый парнишка, не по годам крепкий, из охотников-промысловиков, ходивший на крупного зверя, и рыбак потомственный - стоял на борту теплохода и о чем-то говорил со своими товарищами. Кто мог знать, сколько вынесет этот человек! Предательство, плен, освобождение и Победу. К несчастью своему, а может, и помогло ему это в чем-то, был он неграмотный. В войсковых частях, куда наш земляк попадал по распределению, фамилию писали, как слышали. Порой получалось очень смешно. ...Попали под бомбежку, поезд, который двигался к фронту, загорелся, людей расстреливали с самолетов и бросали бомбы. Летали так низко, что были видны лица немецких лётчиков, одетые в очки. Собрали оставшихся в живых солдат, отправили пешим строем пополнять терпевшие потери полки и дивизии. Пилька попал к кавалеристам, наверное, за смуглость приняли за азиата или кавказца: - Шашки наголо, смелей вперед! Часто вспоминал потом слова из песни кавалеристов, при этом помахивая вообразимой саблей. После кавалерии попал к разведчикам. Подходил им немногословный, выносливый, а главное, метко стрелявший солдат. Несколько раз ходил за линию фронта, приводил «языка». Однажды была удача: пленили семерых немцев, за это всех разведчиков наградили медалями «За отвагу». За год войны навидался всякого, был ранен, лежал в госпитале. Русский язык давался очень непросто, в разговоре приходилось помогать жестами, знаками. К концу 1942 года (по записям в документах) попал в плен. Шли ожесточенные бои Стрелковый полк, где служил Пилька, маршем вклинился в немецкую оборону, оказался в кольце. Чтобы выйти из окружения без шума, двое из командиров приказали сдать затворы от оружия и ждать их команды. Среди ночи подняли всех и вывели…прямо к немцам в плен. Оказалось, эти командиры были в сговоре с немцами, потом выяснилось – это бывшие кулаки. В плену по-настоящему увидел и ощутил на себе зверства фашистов. Побывал во многих лагерях: в одном таскали камни, а чтобы не свалиться от тяжести, подвязывали на живот плоские камни для баланса. Стоит кому-нибудь упасть, конвоиры пинками кованых сапог заставляли подняться, если не получалось, расстреливали на месте. Потом был другой лагерь. Кормили очень плохо, один раз в день. Однажды произошел почти анекдотический случай. По краю от колючей проволоки, где временно содержали военнопленных, оставалась невытоптанной начинающая расти трава. В поисках пищи голодные люди начали срывать и есть молодые побеги. По примеру других Пилька тоже стал срывать и жевать траву. Вдруг из-за колючки раздался грозный окрик: - Хапьт! Поднял голову - охранник с автоматом. И спрашивает чистым русским говором: - Ты откуда? Немного помешкав от неожиданности, ответил: - Из Воркуты. Охранник удивленно воскликнул: - Земляк! Еще что-то говорил и разрешил рвать траву в его дежурство. А Пилька-то имел в виду свою Воркуту, что недалеко от Кутопьюгана, где он родился, а не ту, что в Коми Республике. Война уже подходила к финалу. В последнем концлагере, где он был, начали избавляться от узников, из трех тысяч человек их осталось около пятисот. Расстреливали в вырытых самими пленными котлованах. Внезапно грянул бой, вспышки взрывов, стрельба, охрана попряталась. И узники начали разбегаться, по трое человек, наверное, руководил кто-то из пленных. Бежали куда попало. Оказался Пилька с двумя белорусами, своими однополчанами, с которыми попал в плен. Скрывались в лесу. На вторые сутки в поисках пропитания вышли к большому каменному зданию типа замка. Их встретил пожилой немец, все время повторявший: «Гитлер капут». Спрятал их в сарае для скота, пообещал принести еду и одежду. Война заканчивалась, поэтому немцы уже по-другому относились к недавнему врагу. Вдали раздавался грохот приближающего боя. Проехала машина с солдатами в кузове, за ней вторая, через какое-то время выехал к дому танк со звездами. В дверную щель наблюдали за происходящим измотанные и обессилившие узники. Решили выйти и сдаться, а то пальнет из пушки танк. Когда вышли из сарая с поднятыми руками, люк танка откинулся, вылез какой-то человек и заговорил непонятно. Потом открылся передний люк, откуда вылез абсолютно чумазый танкист, лишь глаза, зубы да ногти белеют. Потом им объяснили, что это неф. Освободили их союзники - американская армия. Повезли к себе в часть, покормили, помыли, дали отдохнуть неделю. Потом одели в обмундирование, выдали оружие советское автоматы ППШ. Так они и освобождали Берлин с американцами. Сколько было радости - Победа!!! Обнимались, стреляли в воздух, качали какого-то советского офицера. Перед тем, как уйти от американцев, вдруг один из белорусов узнал в человеке в штатском, сидевшем в машине союзников, командира, который их привел в плен, там же оказался и другой. Разгневанные бойцы поймали, вывели предателей к свободной стене и расстреляли, без суда и следствия. После проверки их зачислили в войсковую часть. Прослужил Пилька Анагуричи в Германии до 1947 года. Когда вернулся домой, после небольшого отдыха вступил в колхоз имени Ленина. Работал рыбаком и охотником, женился, родились дети. За отличную работу был награжден правительственными наградами. Участвовал во Всесоюзной сельскохозяйственной выставке 1956 года. Войну вспоминал всегда неохотно, если рассказывал о своих мытарствах на войне, детям не разрешал слушать. Умер в 1972 году в Кутопьюгане. Вечная память и слава солдату и труженику. АВТОР СТАТЬИ НА РУССКОМ ЯЗЫКЕ: НИКИТА АНАГУРИЧИ АВТОР СТАТЬИ НА НЕНЕЦКОМ ЯЗЫКЕ: ХАБЭЧА ЯУНГАД"
https://vk.com/wall-147614552_1235,"#ТруженикТыла #Ямал #НадымскийРайон #Кутопьюган Eръ-Яха АНТИ АНАГУРИЧИ, МАРИЯ ТОБОЛЬКО, АНАГУРИЧИ МАРИЯ  Война для тринадцатилетней АНТИ АНАГУРИЧИ была неожиданностью. Она, и так убитая горем после смерти родителей, жила с родственниками. Как и все подростки начала рыбачить. Первое время доверили вычерпывать все время набиравшуюся воду из лодки. Затем бригадир поставил ее на сеть спускать грузила в воду. А потом и гребла, и невод закидывала. Работала наравне со взрослыми. Хлеб выдавали по норме, если семья большая, паек был больше. В часы отдыха, оставшись одна, давала волю слезам, а жаловаться кому-то она не умела. Все время хотелось хорошенько поесть и выспаться. Так и рыбачила Анти, потом вышла замуж за вернувшегося с фронта Водоума Анагуричи. Вырастили девятерых детей. Работали с мужем в транспортном оленеводстве, возили почту, дрова, всевозможные грузы. Эта тяжелые годы и сейчас напоминают о себе постоянными болями в спине, ноги уже не слушаются и со зрением проблемы. Ни о чем не жалеет бабушка: достойно прожила свою жизнь, молясь, чтоб детишки без бед да болезней жили. 1 февраля 2018 года её не стало.  Вот и моя бабушка МАРИЯ АНАГУРИЧИ вспоминала эти тяжелые годы. Оставшись без мужа с сыном-подростком, точно также работала для фронта. Летом, конечно, рыбалка. Вспоминала, как загоняли по пояс в воде с отмелей рыбу, до крови истертые руки от весел. Через все прошли - голод, холод и тяжелый изнуряющий труд. Среди коренного населения были и сосланные, говоря современным языком репрессированные. Сначала их поместили в дощатый сарай, продуваемый всеми ветрами, с печью-буржуйкой посередине. Сохранить тепло такое помещение, конечно, не могло. С наступлением лета стали рыть землянки. - Нам было немного легче, - говорила бабушка, - но на чем держались эти несчастные женщины? В тонких ватных телогреечках, платочках и в кирзовых, чаще не по размеру, сапогах. Ватные брюки были не у всех. Глаза у них почти всегда были красные от слез. Бывало, в трудную минуту кто-то из своих, не выдержав, всплакнет, тут же одергивали: «Чего плачешь? Что ты, лучине? (то есть русская) Им-то еще тяжелее». В перерывах или после работы, а иногда и во время работы они запевали свои тягучие, полные тоски по родным краям песни. Слова были непонятные для неграмотных ненцев, но сколько душевности и силы от нарастающих голосов исходило! Слезы сами наворачиваются, рассказывала бабушка. После рыбалки сети развешивали для просушки, тогда еще не было капроновых. Из остатков паевых рыб делали «юрки», разделанные для просушки и дальнейшего копчения. «Пучине» опять затягивали свои до боли грустные песни. Небо нахмурилось, подул слабый ветерок и стал накрапывать дождь. «Ну вот, юрки не высохнут, надо в чум заносить, даже небо не выдержало грустных песен, вместе с ними плачет» - полушутя говорили местные жители, но зла им никогда не желали, чаще помогали выживать в трудных условиях. Жила через улицу с нашим домом семья Нагибиных. Они тоже в тяжелое время жили в Ярцанги. Баба Рая, сухонькая старушка, всегда в передничке и в белом платочке, была частым гостем в нашем доме. В небольшом кармашке баба Рая обязательно чего-нибудь приносила. Садились рядышком в чуме за чаем со свежей варкой из рыбьего жира или просто на улице за какой-нибудь работой и вполголоса беседовали, одна по-русски, другая по-ненецки. Как друг друга понимали, мы удивлялись. Давно ушли из жизни бабушки, но дома еще стоят, не так много осталось людей, прошедших через жернова войны. На краю нашего села в новом доме наконец-то получила долгожданную квартиру 99-летняя МАРИЯ ТОБОЛЬКО, вдова погибшего фронтовика. До войны, выйдя замуж за Егора Тоболько, уроженца поселка Аксарка Приуральского района, поселилась по месту проживания мужа. Начали жить хорошо, были свои олени. Рыбачили в колхозе. Родилось у них трое детей. Но тут грянула война. Егора мобилизовали в Красную Армию, посадили на пароход и повезли в Салехард. Бабушка Мария, как и многие другие женщины, трудилась в колхозе. Рыбачила, охотилась, шила теплые вещи для фронта, выполняла всевозможную работу. Радовалась каждой весточке с фронта, освобожденному городу. Вдруг после очередного письма в одночасье все изменилось. Знавшие грамоту женщины прочитали похоронку на мужа. Ради детей она продолжала жить, трудиться, надо было поднимать ребятишек. Родственники мужа сами едва сводили концы с концами. В один из летних дней отважная женщина решилась на отчаянный поступок. Собрав самое необходимое, с тремя детьми отравилась пешком по берегу Обской губы из Аксарки в Кутопьюган. Это двести километров пути. Как говорится, дома и стены помогают. Вступила в колхоз и снова рыбачила, пилила дрова, косила сено, работала на звероферме. Потихоньку и дети подросли. Вскоре старшая дочь стала помогать, устроилась охотницей, была лучшим стрелком в стойбище, даже бывалым охотникам не давала спуску. Летом рыбачили артелью на четырех-, шестивесельных лодках. Обходились без моторов. Это сейчас едешь на лодке с мотором куда-нибудь в Яр-Сале, по волнам кидает, острова так и мелькают, два часа - и на месте. Бабушка Маша вспоминает те времена с особым чувством, говорит, люди были лучше, с пониманием. Память у бабушки еще хорошая, передвигается по дому сама, только на улицу выходить тяжеловато. Крыльцо высокое и ступеньки крутые - Есть праправнук, вот увижу еще прапраправнука, - шутит бабушка, -тогда можно и на покой уйти. А пока буду еще шевелиться потихоньку. Сидит на кухне у окна и смотрит на улицу. Какие мысли у старого человека? О стаже работы во время войны, который по какой-то причине не вошел в общий стаж. О том, что никогда не пользовалась никакими льготами. Квартиру получила, и на том спасибо. Живут вместе с дочерью Надеждой Егоровной. ТЕКСТ НА РУССКОМ ЯЗЫКЕ: НИКИТА АНАГУРИЧИ СТАТЬЯ НА НЕНЕЦКОМ: ХАБЭЧА ЯУНГАД"
https://vk.com/wall-147614552_1233,"#ВетеранВОВ #ТруженикТыла #Ямал #НадымскийРайон #Кутопьюган Eръ-Яха Семья Балуева Степана Павловича приехала в наши края из Тюменской области, Тобольского района, деревни Понушково в 1936 году. Семья состояла из пяти человек: отец, мать, две сестры и брат Яков. Обосновались в селении Ярцанги. Стали осваивать рыбацкое дело охоту как местные жители. Первое время им было интересно наблюдать за жизнью ненцев. Люди они были покладистые, добрые и трудолюбивые. Сразу нашли общий язык. По-стахановски трудились в местном колхозе. Судя по одной из фотографий ""Привет из Можги"", Яков служил в артиллерийской части в городе Можга (Административный центр Можгинского района Удмуртии). Служба подходила к концу, собирался демобилизоваться, отправил домой небольшую посылку с подарками и личными вещами. Война всё перечеркнула, изменила судьбы миллионов людей. Перед гибелью было коротенькое письмо. Сообщал, что направляют под Москву. Только в 1948 году пришло извещение. Сухо по конторски было написано: Ваш сын Балуев Яков Степанович, находясь на фронте пропал без вести в декабре 1941 года. Отца Степана Павловича призвали 14 июня 1943 года. Его дальнейшая судьба тоже неизвестна. Время неумолимо прошло. Живут дети, внуки и правнуки Балуевых. Cвято хранят память о погибших. автор текста на ненецком: Хабэча Яунгад текст на русском языке: Никита Анагуричи."
https://vk.com/wall-147614552_1223,"#ВетеранВОВ #ТруженикТыла #Ямал #НадымскийРайон #Кутопьюган Eръ-Яха В домике из трёх окон проживала семья Чупровых. В 1943 году призвали Станислава (Антона) Чупрова. Два имени это в национальных посёлках принято, как в порядке вещей. Первые письма пришли из под Ленинграда, где получил боевое крещение. К сожалению письма не сохранились до наших дней. Всё же уцелело одно из писем, похоже, последнее. ""Здравствуйте, дорогие мама, братья и сестра! Сообщаю, что из госпиталя я выписался, нахожусь на фронте. На днях должен вступить в бой за советскую Латвию. Сообщите, взяли ли брата Николая в армию. Обо мне не беспокойтесь, я пока жив и здоров"". 26.03.1944 года. Погиб при транспортировке в госпиталь, катер на котором их везли, торпедировала немецкая подводная лодка. Награжден медалью ""За Отвагу""  Витязев Пётр Васильевич, тоже из коми-зырян старожилов Кутопьюгана. Уходил на фронт одним из первых. В каких частях воевал и где проходил службу, документов не сохранилось. Вернулся с войны в 1944 году весь израненный. Женился на сестре Станислава Чупрова, Аксинье Чупровой. Умер в 1952 году.  Спасенников Семён Николаевич, уроженец Тюменской области, Заводоуковского района. Приехали до войны с семьей как вольно наёмные. Проживали в посёлке Ярцанги. Призван по мобилизации в 1941 году. Воевал под Старой Руссой, был ранен лежал в Вологодском госпитале. Служил в разведке. Прошёл путь от рядового до капитана, командира роты разведчиков. Награжден многоми боевыми орденами и медалями. Инвалид войны, потерял ногу во время боёв за Родину. Умер в Кутопьюгане в 1973 году. автор текста на ненецком: Хабэча Яунгад, перевод: Никита Анагуричи"
https://vk.com/wall-147614552_1219,#ТруженикТыла #ВетераныВОВ #Ямал
https://vk.com/wall-147614552_1218,"#ВетеранВОВ #ТруженикТыла #Ямал #НадымскийРайон #Кутопьюган Eръ-Яха От нашего подписчика [id521060817|Марина Тибичи]  Мой прадедушка – Анагуричи Водоум Хынович. Ветеран ВОВ. Родился в посёлке Ярцанги Надымского района в 1925 году. Участвовал во взятии Будапешта, в Балатонской операции, воевал в Австрии. Ранен в 1945 году. Демобилизован 1946 года. Награждён медалью «За победу над Германией в ВОВ 1941-1945 гг.». После войны женился. В семье родилось девять детей. ПОМНИМ, ГОРДИМСЯ!!!"
https://vk.com/wall-147614552_1215,"Ехэрана манзаям’ тохоламбаӈгуˮ Ӈэрмʼ яхананаˮ сяхари манзаяˮ яӈгусь. Халянаˮ ӈока ӈэва мальӈгана тикарихина манзаям’ сабе ӈэрм’ тер” ниˮ пюсетуˮ. Илебцяндамдоʼ таняд хосетыˮ. Тедахав закон” тяха’ ереберӈа”. Хартоʼ тыдоʼ пэртяˮ ханзеркав тамна таӈгаˮ. Нюдякоʼ хардаханаˮ мэнаˮ тэтнаˮ. Иландоʼ тасла ӈоб’ яˮамадо’. Манзая яӈговахад округнаˮ сер ненэциенаˮ мал” теневаˮ. Пудана похонаˮ тынаˮ хаӈга пэяд. Неда мюня хаёвыˮ хардан’ хаморӈаˮ. Ханяӈыˮ тыˮ пэрмы ӈэсы” хабтэйдонзь, манзаяси хаюрта ненэць’ ӈокворӈа”. Таддикахад тынаˮ ям’ сусанаӈэ ваде”ӈа”. Нядада суса, тарем’ тыˮ пармʼ хаӈга”. Ӈаворта нядадо’ вадё я”мада, ӈока ӈэвамдо’ вэва серӈэ маниедо’. Округхананаˮ 730 ёнар” тым’ ма”ламбадаӈэ пыхадамдо’ тасламбиˮ. Тыˮ пэртиˮ тарем’ табедамбидоʼ, тыд” хадаӈгуд”, хардан’ илеванзь ямдаӈгун’ . Округнаˮ ӈарка ерв тикы сермʼ нерня минреда. Тэси хаёвыˮ, манзаясьдиˮ едэй манзаям’ пэрць тохоламбаӈгудоʼ. Ту юрмʼ тюхалпадаӈэ хандаˮ. Таняна пыдоʼ манзаядамдоʼ хамедаӈгуˮ. Яʼ индадмʼ тюхалпада манзая таром’ тикахана хамеда тасламбидоʼ. Недбядоʼ сава ӈэӈгу. Тикы нерня газмʼ тюхалпади мюсенаˮ волтамбидонзь. Тытоʼ ям’ ханабавамдоʼ хамедамбидонзь. Тарко-Саля хардахана ӈэда колледжхана етя тарем’ тохоламбаӈгудоʼ. Муравленко маркана тарця тохолко мя мале ӈахана манзара. Няхар” иры тохолко”махад манзара пиртадоʼ. Савовна тохолковыˮ нерня еребертаˮ. Манзараванзь сянри ӈэрм’ терм’ хана” пирӈа. Ӈаниˮ ненэциеˮ пирувна илеӈгуˮ. Сава сер ӈадимям’ хамедаӈгудоʼ. Ӈобанзер’ иле сава. В.Пыриркоʼ падвы, сидяӈг пыда тадтавэда."
https://vk.com/wall-147614552_1214,"#ТруженикТыла #ВетераныВОВ #Ямал Посвящается моим землякам –охотникам, героически громившим обученных немецких снайперов на фронтах Великой Отечественной войны. (Никита Александрович Анагуричи)  Два снайпера Нас вызвал капитан в штабной блиндаж: - Из леса обстреляли поутру, Похоже, снайпер бьёт, на карте укажу. Вот, где – то тут. Убить врага! – такой звучит приказ. Ползём с напарником мы в ночь. И от росы трава влажна, То слёзы матушки земли, Её прискорбный плач. Дошли, воронки обходя, и вот она, Хоть и своя - «нейтральная» земля. Как лисы окопались с двух сторон, Чуть свет не спим и наблюдаем мы в проём. День на исходе - ни души, Но вдруг вспорхнули кулики. У озерца на берегу, качнулись тихо камыши. Ну, вот и он, присел и притаился до поры. Почти не виден гад, маскхалатом защищён. Поднял ружьё, расправы люто всем желая, В прицел глядит он, жертву поджидая. Земля родная! Я спокоен, тобою я рождён, И если вдруг погибну - за Родину свою! Охотник я, без оптики стрелок, На мушку взял и плавно нажимаю на курок. Предсмертный вздох, кровавый глаз, И в воду плюхнулся мой враг. Внезапно разорвало мой приклад… - Второй фашист убить меня был рад, В ответ раздался выстрела раскат. Подручный смерти с дерева упал, Мой друг его из «мосинки» достал. Мы молча встретились глазами, Победа, всё равно за нами!"
https://vk.com/wall-147614552_1203,"Сёбар” ненадумда Саляӈгардахана сиеʼ ницьʼ ирыʼ 25 яляхана округнаˮ ерв сёбар ненэциеˮ ед сава вади хэтвы. Пирдырта ненэця” «Спортивная элита Ямала» конкурсхана пыхыдадоʼ ӈадимдембавыˮ. Поӈганандоʼ ненэй ненэциенаˮ ӈобтикы таняˮ. Ӈэрмʼ терˮ сёбарˮ сянакубц пэртиˮ поӈгана Иван Вануйто - Пуровской районʼ тер нерняʼ хаˮамвы. Пыда 2018 похона Канадахана, Форт-Смитʼ маркана хано санарпавахана нида пудна хаевыда. Дарья Вокуева ӈобтикы таняд ӈэда нябиюмʼ Матвей Лаптандер Приуральской районʼ тер пыхыдадиʼ меретаӈэ, яромбэйӈэ ӈадимдевэхэʼ. Таремʼ мэбетаˮ ненэй ненэцяʼ нинаˮ илебей ӈэдахандоʼ пыхыдадоʼ ӈока нитоʼ поӈгад манэˮлабтамбиˮ. Тарця ненэциенаˮ таняваʼ еˮэмня округнаˮ ӈэвахы ерв Саляӈгардахана ӈарка «Ямал-Аренамʼ» ӈабтаванзь тасламби. Мале сян поʼ хэмяхад Ямалхананаˮ тодоʼ яхана иленаˮ сёбар ненэцяˮ тикахана пирдыртаˮ. Поӈганандоʼ округнаˮ тер ненэй ненэцяˮ ӈаниʼ мэӈгуˮ.  Галина Кинчина падвы."
https://vk.com/wall-147614552_1201,"Специальный проект газеты ""НЯРЪЯНА НГЭРМ"" #ТруженикТыла #Ямал #ЯмальскийРайон От нашего подписчика [id362687660|Илья] Вэнго Ямбона Хатякович 10.01.1912 г.р.- 04.09.2017г. 10 января 2016 года моему деду Вэнго Ямбона Хатяковичу исполнилось 104 года. Мой дедушка - счастливый человек, потому что прожил долгую и счастливую жизнь. Не всё, может быть, в жизни его было гладко, но все ж он счастливый человек, дожил до возраста, когда смог увидеть не только, как растут его дети и внуки, но и имеет возможность увидеть правнуков и правнучек. Деда зовут Ямбона, что в переводе с ненецкого языка означает ""человек, который должен прожить долгую жизнь"".( Ямб - длинный, долгий) Отца его звали Хатяко Вэнго, а мать - Нечейко, она была родом из Окотэтто. Вели кочевой образ жизни, всю жизнь занимались оленеводством и рыболовством на территории Тамбейской тундры, в районе реки Надо яха. Дедушка рано потерял отца. Жили они богато по тем меркам, их поголовье насчитывалось с тысячи с лишним голов. Отец его учил вести оленеводческое хозяйство, ставить капканы на песцов, азам оленеводства и охоты. Но однажды в их семье случилась беда. На Ямал пришла Советская власть, которая посчитала, что все богатые оленеводы нечестно нажили свои многочисленные стада оленей. И семью деда, как и многих других богатых оленеводов, раскулачили, отобрали всех оленей. Для них это была невосполнимая потеря, ведь у них отняли то, ради чего они жили всю жизнь, то, что передали им предки, ради чего жил весь народ веками, лишили смысла жизни. Отца деда - Вэнго Хатяко увезли в Обдорск, где он и умер. Так с раннего детства дедушка лишился отца. И наступила для него трудная, тяжелая пора с матерью. Они с мамой стали жить у родственников. Но, чтобы заработать себе на пропитание, они батрачили у чужих людей: возили воду, дрова, пасли пешком оленей, шили одежду. Так они и сумели выжить. В 1934-40 гг. они с осени увозили оленей в город Обдорск - плату за налоги, а обратно возвращались весной. В военные годы ловили рыбу. На фронт его не взяли, так как он был единственным кормильцем в семье. Но он являлся активным участником тыла. Собирали стриженную шерсть из оленьих шкур на изготовление подушек и одеял для солдат на фронте. А также специальными сетями для ловли дичи ловили уток и всю добычу увозили на факторию Дровяной, а оттуда уже на фронт. В послевоенное время, в 50-х годах дед работал в поселке Сеяха Ямальского района, строил мерзлотник ""вручную"", а также дома, которые были расположены по ныне главной улице Вануйто. Когда появились оленеводческие стада, он тут же решил стать оленеводом, так как всю жизнь в душе он оставался все ж таки оленеводом, и его душа стремилась на просторы тундры, пасти оленей и восстановить свое многочисленное стадо оленей для своих детей и внуков. Из воспоминаний деда особенно запоминается один случай из его жизни. Однажды осенью, во время охоты на нерпу со своими двоюродными братьями и с дядей их оторвало на льдине от берега с нартами и запряженными оленями. Сильный ветер уносил течением льдину на другой берег Обской губы, в сторону Гыданской тундры. И находились на этой льдине они ровно пол месяца. Обессилившие, мокрые и голодные, они забивали своих запряженных в нарты оленей, чтобы не умереть с голоду. И чудом спаслись. Ветер поменял свое направление и течением их понесло в обратную сторону и наконец-то льдина причалила к берегу. Дальше они пошли до маяка, пока не дошли до маяка. Маяк стал их ориентиром, благодаря которому они уже точно знали, куда им идти. А их семьи думали, что их уже нет в живых. Из людей выжили все, из собак выжила только одна, а вот олени и нарты утонули, остальных оленей пришлось съесть. Женился дед в возрасте 25 лет. Детей было несколько. Старшие дети один за другим умирали от болезней. Старшей дочери ныне было бы около 70 лет. Осталось в живых только трое - 2 сына и дочь. Сыновья всю свою жизнь прожили в тундре, продолжив его дело. А дочь живет в поселке, где он прожил последние годы жизни. Внуков и внучек у него 14, правнуков 4 (3 правнука и 6 правнучки). Старший сын Вэнго Амдё, у него 5 детей: три девочки и два мальчика. Младший сын - Вэнго Хасаваня, у него 7 детей, два мальчика и пять девочек. А младшую дочь зовут Едэйне, у неё два сына (Илья и Владимир). Характер деда спокойный, сильный и волевой. Внуков воспитывал как своих детей, приучал к трудолюбию, не быть черствым, безразличным к чужим бедам, не ссориться со старшими и уважать их. Награды дедушки, ветерана-тыловика, находятся в тундре, в нарте с его личными вещами.( Часть из них были утеряны в 90-ых гг.)"
https://vk.com/wall-147614552_1197,"Специальный проект газеты ""НЯРЪЯНА НГЭРМ"" #ТруженикТыла #Ямал #ЯмальскийРайон Иланда’ ямбан манэ”мэда ӈока Тюку нями’ ӈыхы похона торамдавась. Тамальӈгы лахарёми’ теда тензебтехева”. Харта ӈод” Ларо Хороля Панаевской выӈгана ӈавна юнета ненэця’ ӈэвысь. Манэ”мы иланда ямб’ ӈэбта ӈод”, тедалахана тамна мывдана, пэврёда вэсако ӈэвысь. Ири’ хардан’ ядэро”махаданда, пэда”махаданда не нюнда ня’ вахалтамбиминзь. Ольга Ларовна ӈод, нисянда илам’ невхы вадемэвнанда тензебтембидась. Ольга Ларовна – манзарама падаркананда 1941 по пады. Манзарахава тикы по’ нерцюна пэвы ӈэӈгу. Луца” нядна” ханавэдо’ ӈока. Тикы нерня ӈод” тет юр”, няхар” юр” тэвна ханласеты”. Займ’ няю’ еся” яӈго, ӈани ты” мипсеты”. Таӈок’ тыни хана”махадандо’, няни мирципой теда ӈамза ютекм’ вуни тат”. Тамна мандним’ «ӈамгэмд ха”ӈан’?». - Сайнорма пэвам’ ханяд намдара”? - Тикы похов” тали’. Тамальӈгана няръяна луцид ханяцей саха”маць. Ӈамгэ’ таня мал” ханлэйдонзь. Сайнорць пэва няхавамна, ӈоб” вада тэвор”ӈаць. Ольга Ларовна – Мансе”э, Мара салян’ ханӈаваце, тикана манзарана луца’ мась. Манив’, сайнорць пэнараха”. Ненэцие солдатӈэ ханлэйдо’. Луцанда сейда хэсь, хунван’ харвавы. - Ӈодь” туни нямьба” пиртахав мал” ханлэйдонзь. Вадам” ехэрабта”, нибта нянандо’ сер нисьна. Луцина тыяро”маць. Тамальӈгана вэвась. Ханавэхэтато ӈопой, сидя ненэця’ пырдари тоць. Ольга Ларовна – Ирива” манзеты. Сайнорманзь ханланидо’ ябтбэйдарев сяӈгортасеты”. Катер” соламбада ӈанона ханласетыдо’. - Ты” пэртяӈэ илра” ӈани’ тоенавакы? Тюку ялян’ тэввава” нись ӈадю. Ӈамдаӈэ ты” хадаба” вэвась. Хад’ ӈэя, сарё’, пили” тэхэнанд мэӈгун’. Луца” ӈоб” сидна” лэтрамбсеты”. Тына” вунива хадабаӈгу”. Хадаравы” ты” е”эйӈэ харт етамамд митан’. Ӈаврадва” карточкавна тэмдабасетыва”. Падроком’ мадаӈгудо’, таӈокм’ няньм’ тата”. Тикад ӈока вэва. Халям’ хадабада” нина” ӈод” ӈани таӈгм’ вунься хомбю”. Сайнораць ёльце”мяхадандо’ илма” сибемясь. Тедав’ васкуй илам’ мэтарахава”. Ӈамгэн’ харван’ – мал” лабкахана таня”. Няньва” ӈока. Ненэцяӈгана нянь ёльценгось ти’. Ольга Ларовна – Ты пэртяӈэ тет ю” по’ манзарась. 1979 похона пенсиян’ хаясь. Харад” терхана, тикы ялэдо’ пина ӈатейдо’. Маня” нисява”, ныланава ялэда” тарем’ ӈатесь. По’ тяхана нянани хардахана иле пэйханзь’. Илева ты” пэртяӈэ тара”махаданди’, хубтахана ӈули” мер’ юркасетыхы’. Нянди сырпани, пили” ӈэдалёда, ты” ӈатенарха ӈэсетыхы’. Ӈадьбяни теневана иланди хахаева е”эмня харад’ хэван’ мятамди мяра тасладамзь. Ханяӈэхэна хардан’ яда турцетыхы’. Ненэй ненэця’ лахарёда ямб. Маня” тарць харна ирина” инзеленахана хаерна” сэйвам’ нивэва хамеда. Тарем’ Ямальской районхана саю” мардава няюв’ таром’ хаврамбвы Ларо Хороля иле. Ӈэдалавана нерня ирими нудами’ мэёвна ня”мадась. Манисяв’ ӈани понда ӈэсонд лакамбой ӈэя. Ӈарка ненэця’ ӈэбта ӈод”, нямыта тамна са”мысь. Тарця’ сэхэ ялэ манэ”мы ненэця’ ӈамгэри иланд маямби. Марина Яр’ падвы."
https://vk.com/wall-147614552_1196,"Специальный проект газеты ""НЯРЪЯНА НГЭРМ"" #ТруженикТыла #ВетераныВОВ #Ямал #ХальмерСеде Ядне Василий Николаевич Хальмер Седехена 1923 похона соявысь. Армиян’ хэванда нерня халя’ заводахана ёртяӈэ таравысь. 1944 похона пилю” ирыхана саю” маядамбуванзь пыхыдамда хамэдась. Тохолко”махаданда Белорусский фронтхана сайнормысь. Варшавам’ марпавандо мальӈгана ӈэванда ядаравыць. Дрезден лекар мякна саю” мардавам’ намдвэдась. Пыхыдамда лекарата”махаданда санитар” инстуртарӈэ хаёвысь. Ӈамгэ пиркана танковой корпусамдо’ Япония няю сайнормазь ӈэдаравэдонзь. Сэр’ луци пуд, саю” японец” ня сайнормыць. 1947 похона яханда товысь. Ӈани’ халям’ пэртяӈэ таравысь. Сэхэряв няна илевысь. Василий Николаевич «За взятие Варшавы», «За взятие Берлина», «За победу над Германией», «За победу над Японией» медальда таня”. Иримдо’ Хальмер Седехена сюрмэдонзь."
https://vk.com/wall-147614552_1195,"Специальный проект газеты ""НЯРЪЯНА НГЭРМ"" #ТруженикТыла #ВетераныВОВ #Ямал #ХальмерСеде Ямкин Павел Михайлович Хальмер Седе’ тер. «Новая сила» совхозхана счетаводӈэ манзаравысь. 1942 похона Северо – Западной фронтан’ еремысь. Ламбитана бригада пулеметчикӈэ таравысь. Сяни ядараӈгвысь. «За боевые заслуги», «За победу над Германией», медаль” нямвысь. Мякнандо’ хаюрмы” сайнорта” нидо’ нядаба” варемдо’ мэ”мыць. Ӈацекы”, вэсако”, пухуця”, не”, ӈобкарт тэри мэна” яӈгувысь. Ханевы”, поӈгармы”, ты” пэрмы”, сэдоравы”. Хусувэй вата” мэта ӈамгэмдо’ сайнорта” нито нядмаӈэ ӈэдарамбвэдонзь. 1942 похона Вэнго Мария «Красная Москва» колхоз манзарана не” бригадаӈэ ма”лавыдась. Халя” хадабавыць. Ӈэдя няна Татьяна Хороля нерихат поӈга терм’ ма”ла высь. Ӈэдя’ тер” саю” сэван’ манэ”мэдонзь. Хальмер Ваӈга няна ёртя” мякандо’ минзь икня ямбалюй ӈамгэм’ манэ”мы”. Ид ӈыламна хатакарта сэр’ луци ту’ ӈано ӈэвы. Я’ няри ми”мы. Маран’ теба ид ёряна нултавэда. Тамальӈгы сэхэ похона сайнормы”, манзаравы” хусувэй похона тянюворӈа”. Тамна помнана ядэрмына” мале танякуй похона лаханако няйнась."
https://vk.com/wall-147614552_1194,"Специальный проект газеты ""НЯРЪЯНА НГЭРМ"" #ТруженикТыла #Ямал Салиндер Тэтакули Хансивич Мань сини ӈар ненэй ненэцяӈгав сайнорма похона мал манзараць. Таноцяӈгнана тэри ӈамдёдава яӈгосеты. Ӈацекэхэртана поӈга ха” нямбасеты”. Юрибей, Матюй Саля, Саля Лекабтамбада, мал хулцоянаць. Халяда ӈокась. Тэри сопсетына”. Теда тарем’ халям’ ни хадабю”. Тоенась. Ӈобкана ёрмэӈэ сянпойӈэ хаива”. Ервона” тикы манзарамини’ нивыдо’ юр”."
https://vk.com/wall-147614552_1191,"Специальный проект газеты ""НЯРЪЯНА НГЭРМ"" #ТруженикТыла #Ямал #ТазовскийРайон Ямкина Любовь Григорьевна - Ӈавнанда ненэй ненэцяӈгана хаюпавы. Ненэй вадам’, выӈгы илм’ ӈули” сававна теневада. Пыда лахарёмда пядась. Ӈавнани Омск няд ӈадм’. Пили” нюрте Салехардхана училищехана тохолкур”ӈадамзь. Мале манзара пэйваць. Халям’ нямарпадаӈэ ӈэдалёр”ӈадамзь. 1942 похона сельби няна пудана ту ӈанона Хальмер Седен’ тодамзь. Мале хор” ирыӈэ хаясь. Тюкона салабаӈэ хэвысь. Мань сава панэни яӈго, ёльце хани”мядамзь. Тамини халя” заводахана манзара пэйваць. Тикы пуд Нямбайто няю тамна тяха’ ӈэдараць. Ӈэдалё хаяваць. Со”ок, тобак’ серадм’, хан си” ми ни хураць. Таняна ӈани’ халям’ нямарпадаӈэ тарадамзь. Тоенась. Ӈопой поӈга тер” халям’ тэвраӈгу. Халям’ няммахад, ёртя” яӈгован’ ӈэвамд ныланаванзь пыркабт ни мэӈгур, мале ӈани” тута”. Тамальӈгана ханюй тин’ яӈгусь. Тикы халяр’ ераць, пуна сэрота тара. Ӈацекына я’ ваӈг сабкабасеты. Вардо илебей нумӈгана мэсетыдо. Тикан сэрота”махадана” пэрцетына”. Пуна катер то”махад тикыт ӈани ӈанон’ тэваӈгуд. Тамальӈгана халяда ёльце ӈокась. Теда кылавна хадаби”, тамальӈгана ӈопой мована тонна нэкалпасеты”. Ненэциена” хадабада халямдо’ ӈаворць нэдарамбидонзь. Тарцярим’ нядмяць илеваць. Ненэй не” ерпада халэто едё” пирембасеты”. Порсадо’ танясь. Сайнорта” яхана вынхаланга яӈгувормы” ӈокась. Маня” няньрива” тянёсь. Тикахавад ӈавраси ниваць мы”. Халява”, ӈамзава” пили” танясеты. Ёрмы” ненэця” талонавна ӈавар” мипсеты”. Я”, сахар”, крупа”, чай”, махорка” ӈэсеты. Ненэй ненэця” нямарпада махоркыдо’ луцаха, чайвана, ӈани’ ӈавармана тадабасетыдо’."
https://vk.com/wall-147614552_1190,"Специальный проект газеты ""НЯРЪЯНА НГЭРМ"" #ТруженикТыла #Ямал #ТазовскийРайон Яр Тэтакучи Мянгчавич - Сайнорма по сававна тенейн’. Мале ӈацекыда хасавадамзь. Тамальӈгана школахана нюртей по’ тохолкур”ӈадамзь. Сидна” тохолабдава сайнорманзь ханадонзь. Пырдари’ ӈадиво”мада яӈгу. Пуна ёраць пэйваць. Понга ервӈэ тарадамзь. Лабита пэрмини идени, матор ӈанохартана хубта я”. Ямбу тоход, Ӈэдя ямд лабитари тэвсятыва”. Ӈани’ илм’ ехэра тоенавада ни сосету. Поӈгани тер” нерняри хаморцеты”. Пуня ӈэдями’ яӈгосеты. Хадабавы” халяна сайнорта няхана ӈэдарамбидонзь. Маня” ӈод” сайнорць тыхынана” нина” сахаребтамба варева мэ”ӈаваць. Салабавна падермава” вэсэмзь хабцяӈэ хая. Маня” ӈод” теда илевана е” эмня таром’ хаврамбиваць."
https://vk.com/wall-147614552_1189,"Специальный проект газеты ""НЯРЪЯНА НГЭРМ"" #ТруженикТыла #Ямал Ямкина Галина Павловна - Мань халям’ пэр”ӈадамзь. Тибей Саляхад сайнорманзь ханавэдо’ ӈокась. Ӈарка нями’ хамасипой яӈгу. Тэри ёховы. Яӈор ханавыдо’ пырдари тоць. Миндяндо’ ябхандо салабада ханимысь. Марахана ӈацекэӈэ ёр”ӈаваць. Мара ниня хуркари” хонё” манзенана ӈацекы” ӈэсеты. Неняӈг”, сарё сидна” ниць табламбю. Неняӈг” сит ӈаворта, сарё нинд хурнаӈгу. Халя” ӈокась. Тэвравы халям’ ян’ тэваӈгур. Пуна плашкоут то”махад ӈани’ таня тэваӈгур. Чан мю’ сэротамбасетына”. Тикы манзаянд малда яӈгусь. Ӈацекэнэ нядмаӈэ тараваць. Тарем’ ненэй ненэцяриӈэ манзараваць. Та ёр”ӈава”, сыра школахана тохолкур”ӈава”. Тет классм’ маледамзь. Тамальӈгы манзарамина” теда пюлыдо’."
https://vk.com/wall-147614552_1188,"Специальный проект газеты ""НЯРЪЯНА НГЭРМ"" #ТруженикТыла #Ямал Чернышева Любовь Григорьевна - Тасу хабидм’. Красноярской крайхы Туруханской районхы Кики –Акки хардахана соядамзь. Сава похона небями’, нисями’ пэдарахана манзара”ӈаханзь. Сайнорма пэвам’ сававна тенев. Тетимдей классахана тохолкудамзь. Тарця мунм’ намд”махадана школахана ӈобкад тёрӈэ, ярӈэ хэясь. Тет неками’ сайнорманзь ханэйдонзь. Ӈэсыханана вэсако” хавна хаювы” хасава яӈгусь. Не”, ӈацекы” ӈодя” тудако” ма”ламбиваць. Ӈопой мэвана ю” пад тырабтавы тудако” ӈэдарамбиваць. Сыра манзаява” яӈгосеты. Пэдарахана пэдара” пя” хавдамбасетыва”. Тикава табцмаӈэ, пэмб пяӈэ сертабасетыдо’. Ӈобаӈгуна пэдара пя’ ӈэвани ни’ хацяць манды. Ӈоб” еӈга пирувна хэвхана хубкадась. Ӈавортадо’ яӈгуеты”. Тада ирын’ ӈоб” няньм’ тамбиць. Ӈацекэӈэ тикына ӈопой яляна намзетына”. Ӈани’ ялэна сэротавы” халярим’ ӈаворцетыва”. Салабанда хэ”мяхад Надо Мара няю’ халям’ хадаванзь ханласеты”. Сяни тоннм’ хадавакэва”. Тедалахана хусувэй мэ”мы ялями’ тандая хэвараха. Ненэйвана ты” ниць иры хасаваюдимдей яля нямна вадець харпобтадм’. Саю” мардавам’ намд”махадана ӈэсына” тер” саць маямбиць. Сё ” мэта” хыно”ӈаць. Таранина” – траць. Ӈанидо’ сэвто хаял” тэпиць. Ӈамгэ пиркана хасава” турць пэйдаць. Ӈокамдо’ таминдо’ нинаць манэс. Сидя неками’, нисями’ тедалахана ханяна хэвадандо’ тамна ехэрадм’. Пуна хаюпа хэ”мяхаданда Тазовской районан’ манзараванзь тодамзь. Тасу явхана хасава ю” ӈацекэми соясь. Теда нюни ню” си”ми маябтамби”. Лаханако нямыни сенз яляхана хусувэндо’ харта иландась. Сайнорма мальӈгана ӈопой и’ ӈудм’ нёдаць. Саю” мардава няю’ манзара варемдо’ мэ”ӈаць. Теда яля сэвм’ маниевана е” эмня пыхыдадо’ нидонзь сянс. Нюӈэ иринана”, хаданана” лэтрамба варева мэпна серо”ӈа."
https://vk.com/wall-147614552_1187,"Специальный проект газеты ""НЯРЪЯНА НГЭРМ"" #ТруженикТыла #Ямал Яндо Есемэта Ямбович - Сайнорма похона манзара тарась. Маня” сенз яхана тэтнана нина” сахаребтамбива”. Ӈамта халядамдо’ хадабива”. Мани’ некани’ ня ӈобкана ёрӈанинзь. Параӈодан’ саць инзелеваць. Ватода са”ӈась. Халя” паӈона хонёвдавэй ёрцетыва”. Ӈаворман’ харвобцохов вадета ни” ӈа. Ӈамдава ӈод” халяна” хавна яӈгусь. Хасувэй ӈамгэ” нормавна тамбидонзь. Тамальӈгана ӈоковна манзара тохо”махад тедахарт тэри’ нидм’ мэсету."
https://vk.com/wall-147614552_1186,"Специальный проект газеты ""НЯРЪЯНА НГЭРМ"" #ТруженикТыла #Ямал Яндо Нензайчу Ямбович - Мань тикы хэбидя по’ мэйнась. Тамальӈгана ӈацекытана ненэцяндамзь. Халям’ пэр”ӈаваць. Поӈга ервӈэ тарадамзь. Мале сян ненэця”ма хаяць. Мань нисяни’ ты” пэртяӈэ хаидамзь. Пыда сава ӈэвы ӈэбта ӈани’ сайнорманзь си”ми ханаӈгуць. Юрибей, Матюй Сале, Хальмер Ваӈга, Евай Сале, Моӈгаляӈг мал ёраць пэрмына”. Лабитари тэводавы я’ нина”. Ханяӈэхэна ядасетыва”. Пибита ёр”ӈаваць. Ненэйвана ӈэрёй салаба и’ тоена. Тобар” манэць ехэраваць. Ёрмахад санюй пибина” тад екабана”, ӈэна” ёльце лядторцеты. Теда ӈод” ӈадьбяна хабцяма ӈока. Тамальӈгана поӈгани несавэй манзараванзь турцеты”. Мань нерде тохолаӈгун’. Пуна ервадамдо’ тэраӈгудм’. Харто поӈга терӈэ хэ”мяхадандо’ таӈгамдын’. Тарем’ манзара ӈавар” нормакомдо’ нямаӈгу”. Нин манзарангу” сит суденгу”. Маня” поӈганана” тарем’ еремэва яӈгусь. Луцина” ватодо’ са”ӈась. Планм’ томдаба тарась. Тянюларэйн’ - вэнзерка манзаравэн’. Пэдава нямна ехэраваць. Тамбирувнана манзарасетыва”, ӈанина вынхалаӈгаць. Тарем’ ханда ненэця” маханда тэнако’ вэртераӈга , лясе ха”морӈаць. Тоддада” харваӈгу. Мань сидя тарем’ хаедамзь. Ихинани’ теда ӈацекэхэв тарем’ манзара нидонзь пират. Пыдо’ пуняри са”ӈа. Ныхым’ хаеваць. Сэхэ по’ хэ”мяхад ты пэртяӈэ таралъяваць. Ӈэсы ервадамзь. Ӈокханда тет ю” по’ манзарадамзь. Вэсэй”махатадани тэри нидм’ мэ. Неро” пирувна сирна пирӈав. Харни мэ”манда тэни пирувна пахалкур”ӈадм’. Нюни” вададм’. Яни’ ӈадана иле нив пират."
https://vk.com/wall-147614552_1185,"Специальный проект газеты ""НЯРЪЯНА НГЭРМ"" #ТруженикТыла #Ямал Газета «Няръяна Нгэрм» запускает проект по чествованию героев Великой Отечественной войны и тружеников тыла . История разных судеб сплетаются в историю народа, а они составляют общую историю человечества. Благодаря этому проекту, мы сможем не просто прикоснуться, а окунуться в те события не сухими фактами того времени, а историями различных судеб, которые оставили след не только в общей истории, но и в нашей душе каждого из нас."
https://vk.com/wall-147614552_1184,"Салабава” хэӈгадаӈгу Нумда нарэймзь маня” ӈэрм’ яханана” сяха салабанда хэвам’ ӈатева”. Тюку илаӈгана мале ӈахакуд теневава”, сяха’, ханяна сэр’ пан хэӈгадаӈгу. Хэвы си”ив яляхана яля’ падаркад теневана” ненэця” мале сидна” хонраць. Ма”нисям’, ӈани’ похо” тасла салабава мат” яля’ пирувна мер” ханда. Салехардахана ты” ниць’ иры 22 яля’ Саля явава” салабасяламда. Пякупур’ яха Тарко-Саля’ няна няхар” яля хэ”мяхад итя ӈадимда. Тазовской районхана ты” ниць’ иры 8 яляхана салаба хэвам’ ӈатеӈгудо’. Тикадо’ тарси” пун ни”ӈа”. Техе яхаданда Саля яв’ тю’ наволпада салаба янолара” пиртада. Марина Яр падвы. Сидяӈг Леонид Трофимчук сертавы."
https://vk.com/wall-147614552_1172,"В окружном департаменте агропромышленного комплекса работала комиссия по определению границ рыбоводного участка одного из озёр в Тазовском районе, расположенного на полуострове Гыдан в 120 км от посёлка Антипаюта. Площадь озера – 28 га. Желание заниматься пастбищным рыбоводством на этом объекте, в частности, выращивать чира, изъявил предприниматель Геннадий Вануйто, с соответствующим заявлением он обратился в департамент АПК. - Мы сейчас определим границы, внесём озеро в перечень рыбоводных участков и направим информацию в Тюмень – в Нижнеобское территориальное управление федерального агентства по рыболовству. Там в течение трёх месяцев будет организован аукцион по предоставлению права пользования этим участком. По его итогам озеро будет закреплено за пользователем», - рассказал Сергей Гулялов, начальник отдела организации и регулирования рыболовства департамента АПК. Работа комиссии проходила при участии общественного совета при департаменте АПК. Один из его членов – Михаил Окотэтто, председатель Союза общин ЯНАО, представитель территориально-соседской общины КМНС «Илебц» подчеркнул, что товарное рыбоводство имеет хорошие перспективы для Ямала. В прошлом году община по результатам аукциона закрепила за собой озеро Саляхыто в Ямальском районе. В июле «Илебц» планирует выпустить в озеро 100 тыс. мальков чира весом программа. - Наши оленеводы живут на этих пастбищах испокон веков, где их прадеды жили, смотрят за своим хозяйством. Почему бы не посмотреть им за своими озёрами? Наша цель – выращивать рыбу для пропитания, сохранять её для наших детей. При этом занятие аквакультурой позволит обеспечить занятость людей. Община «Илебц» на первом этапе планирует трудоустроить две семьи оленеводов», - рассказал общественник. Члены комиссии единогласно решили включить озёра в Тазовском районе в перечень рыбоводных участков. Соответствующий приказ департамента АПК должен выйти в течение 10 рабочих дней, затем все материалы будут направлены в Нижнеобское территориальное управление Росрыболовства для подготовки к аукциону. Отметим, в Тазовском районе это будет первое озеро для разведения рыбы.  Информация предоставлена пресс-службой губернатора ЯНАО фото: В. Пырирко"
https://vk.com/wall-147614552_1168,"Инзеледа”, инзеледа” !  Хэвы си”ив яляхана округна” радио ӈарка соя”ма ялямда ядабтась. 55 подандо’ хаясь. Тикы’ няю’ пон’ манзаравы” нидо’ ӈобт’ ма”лаць. Ханзер” ӈавнанда манзара пэвамдо’ тарем’ тензебтембидонзь. 1964 поход ненэй ненэциена” вадамдо’ луца’ мутравна намдор”ӈадо’. Нерде’ вадам’ минревы Вануйто еркарм’ мэ”мысь. Луца’ падаркана нюмдя нивы падю. Пуданда радиохана Анастасия Лапцуй вабц совысь. Пыда вадида – «Инзеледа”! инзеледа”!» – тамна ибе”ядо’. Пыда няхар” ю” самбляӈг по ненэй вада’ лахарём’ минревэдась. Пыда’ хавнанда тамна Владимир Ядне (Ивучи), Анна Янгасова радиохана юн” ваде”мэхэнзь. Яков Ядне няби Наталья Худи няхаюна” ӈани’ лаханавэхэнзь. Теда’ радиохана манзаравы” поӈганана” яӈгобото’ ӈод” тарем’ ӈо” пили” тензебтембина”. Пыдо’ пявы манзаямдо’ тамна тяха’ нидо’ минрейдо’. Тюку илаӈгана вы’ тер” телевизор” маниебто’ ӈод”, юн” ма”ламбада” ханяри’ тэвор”ӈа”. Ханяӈы мякана тамна пыркабтад’ ниня’ радиодо’ ӈа. Маня” ӈэрм’ тер” нина” харто’ дирекциясавэй. Тодо’ ненэй ненэця”, хаби”, ӈысма”, тасу хаби” харе” вадавнандо’ лахана”. Лариса Тайбери радионда нямна тарем’ лаханась. - Ненэця’ я’ сяр’ ниня юнси” нида пирас”. Ненэй ненэця” нина” нито’ мяк” турпато’ тарем’ пудана юн” намдорцетыдо’. Маня” ӈод” ӈани’ юн” тэволава”. Радио’ манзая ӈопойӈэ минрена ни” ӈа”. Пили” нюрте журналист” ханяримна ӈэдалёрць пудана юн” ма” ламби”. Тикыда пуна падарт’ падыбида’. Тарем’ серта”махадана” студияхана ваде”яна”. Мутра вади” падыба манзарана” харто’ таславы”. Звукооператор” муно падыби”. Ненэця’ хахана сававна сованда е” эмня звукорежиссёр” музыкам’ тэраби. Ӈобкана манзарамина” яна” тер” намдоръядо’. Хэбидя яляна ед’ няна” инзелена” няхана” сава вади ӈэдарамбидм’. Сенз ӈэя”. Мюсерта” тыдо’ сававна лэтрамбая”. Ёртя” поӈгадо’ пан”ӈая”! Няна” лаханая”, инзелея”! Марина Ярой’ падвы"
https://vk.com/wall-147614552_1166,"Нара няна яебтёва Едэй по пуйˮ тецьдя иры ваера”махад нумда лакри ибемя. Яля’ сэв’ ӈоб’ ядемдамбида. Есиˮ мюй’ икад мале пандамбида, марыˮ ваӈгханаˮ ӈадиберӈа. Ненэй выӈгана няӈэдя иры хадриӈэ харвась. Ибаˮ хадхана ӈэдалёрма тоdолха нисьӈа. Хахаяда яля ты” пэрти сянаковахана , пон манэ”мадавэй нями’ Неркагы Вэрам’ хомбидамзь. Нара няна ненэцие ханзер” яебтёвам’ ваде”ӈась. Ӈопойхав ёнарм’ ма”ламби, ӈарка яля’ ӈыл сяхари тидхалембида. Тарем’ манзь ханадась: – Тедахав сянакулбинаˮ, иринанаˮ мэсыдоʼ ни” наˮ юрыбю”. Маняˮ ӈацекэрка ӈэвана мальӈгана тарця яӈгосеты. Пыхаданаˮ хорман’ харвасетынаˮ. Тедахав сянакодаˮ ханзер” сянаком’ ӈоб’ хамедамбидоʼ. Тарем’ высыла”махадана” мяканана” тадри ӈани’ тыхына пэӈгува”. Нара няна мюсенаˮ тыˮ пэртя паромбиˮ. Ӈаха мюсевыˮ, явмʼ мадабавы ӈэсыˮ пуня ёнда пэядˮ. Ханяӈы мале лата яхамдоʼ пирдалевыдоʼ. Хардахана серодоʼ мале”мяхадандоʼ ханадоʼ хураӈгу”, пудоʼ, содоʼ хамедаӈгу”. Хадом’ хаеба нерняри тидхалеӈгудоʼ. Ӈудонданадоʼ харта теневаˮ. Саць яноць ӈани вэва. Пихий нум хибяхартмʼ ни” ӈате. Ендана мядоʼ нерня идʼ хэсь пирӈадоʼ. Таӈоларо”махад вэва, сырэй мэта еяˮ, паныˮ ибахана мэць вэва. Таӈгана ехэрана яхана мюсевада ӈани тид ниˮӈа. Ибэйˮ яхаˮ вэрамба тараӈгуˮ. Тарем’ мерарка мюсе пэрӈаваˮ. Тарси саць мер хэб’ ӈани ни” мэсыдос. Таняна сырада холкавдавэй ӈэӈгу. Ты” хараси ядэрта”. Техе яханандоʼ та ханхатоʼ тэваӈгудˮ, сёвыˮ ханодоʼ ипраӈгу”, нянёдоʼ тырамба пяӈгу”. Тарем’ та’ ямбан’ ӈаворманда ӈаврадо’ лэтрамбаӈгудоʼ. Мюсева мальӈгана вынхалутана ты” хадохона хаёдаˮ, нютнаˮ тэтнаӈгуˮ. Нютвы хабт” хадырман’ харваӈгу”. Тикы ӈоб’ тасламба серо”ӈа. Хусувэй едэй ӈэсы яхад тенева тара. Едэй хадохана нидоʼ пирдалеӈгу. Ханяӈэхэна пон мюсева ёльцьӈгана нютняˮ ян мантырӈаˮ. Выдаравыˮ юркорць ни” пэр. Тэхэна мэва ӈарка манзая. Сермʼ пэртя ненэць’ ӈэвада ӈод’ манзарабта сава. Тёняӈыˮ нидаˮ сяхари нядаӈгудоʼ. Енданаˮ ӈэсы тарем’ илеˮ. Хартоʼ иленяˮ ненэця” сабе енда ниˮ пэр. Сырамдоʼ сава яхана мадабидоʼ. Ӈахана хэняˮ ненэцяˮ пэдари малхартˮ ниˮ тэвор. Пядамдоʼ мада”махадандоʼ, миванда пидоʼ, пэхэрэдоʼ хамедаӈгудоʼ. Мюсевандоʼ ямбан’ танямна ниʼ ибидорт. Пыдоʼ мер тарабата няхар” яля тяхана ӈани ямдаӈгуд. Тэндоʼ ямʼ пили” маниедоʼ. Пыдоʼ сиддоʼ пароломбададоʼ яӈгу. Тарем’ тытоʼ хэваˮ сяхари саваˮ ӈэсетыˮ. Сава ӈамзам’ тамбадаˮ тиˮ. Округнаˮ терˮ мал” ӈавламбидоʼ. Сабе тарана манзаям’ минренинаˮ тикахана мэˮ. Тюку по мер ибемя. Ненэця” мер нарэймдаӈэ тосадоʼ. Тарси тикы пунда яӈгу. Ямб нараӈэ хэсь пир”ӈада. Мер ибеманда тарода яӈгода. Тарем’ ӈод” варӈэ”, ӈыяра” то, хабэвˮ тыˮ хадоʼ хахаялтембиˮ. Тикахат ӈаворӈаˮ, тёрсавэй ӈадиберӈаˮ. Хардаханаˮ иленинаˮ яля’ сэван’ сыраць ӈани’ маймбиˮ. Нара няна ныланава ирыˮ ёльць. Тикы ялэдоʼ ӈатейдоʼ, пыдо таӈгаркаˮ. Тецьдаваˮ ланумдамбида, илеварин’ харбилаӈгаˮ. Яваˮ илеӈга. Нув сармик”, яʼ сармик” тёрм’ намдор”ӈаваˮ. В. Пыриркоʼ падвы. Сидяӈг пыда тадтавэда."
https://vk.com/wall-147614552_1165,"Тохолкодаˮ едэй мяканаˮ илеӈгуˮ Нядаӈгардахана ӈэда колледж едэй общежитиемʼ тэмдава няю есь няˮамгу. Таремʼ округнаˮ ӈэвахы ерв таславэда. Тедариʼ проектамдоʼ тасламбаӈгудоʼ. Колледжхана хуркари ехэрана тарана манзаи тохоламбиˮ. Хусувэй поʼ таняʼ тохолкода” ӈокворӈаˮ. Ненэйвана Надымской, Тазовской районʼ нюдяко хардахат ӈэрм’ тер” ӈацекыˮ турӈаˮ. Савовна тохолковандоʼ еˮэмня сава мякана илебтоʼ тара. Тедаʼ илелава мякнандоʼ 22 тохолкодари иле пирˮӈада. Едэй мякнандоʼ юркад вата илебей ненэцяˮ илеӈгуˮ. Тюку поʼ падродоʼ тасла”махадондоʼ пуˮнумда сяхаʼ хардадомдоʼ тэмдaӈгуˮ. Тарем’ сертаб”нандо’ тамна ӈока хибя нюдяко хардахат” тось пиртада. Галина Кинчина падвы"
https://vk.com/wall-147614552_1164,Ӈыльняӈы сидяӈгара” - видео. Тикахана малкованзь хэванда илебей ненэця’ хабтеда подерпи”. Ситя соя”мада Николай Тэсида табедамби. Ӈобтикы СПК «Тазовский» предпрятийхана ты” пэрӈа. Илебей хасава хабтота мандалм’ манэта. Тикамда манэ”манда няю’ AR.YAMAL приложенийм’ https://play.google.com/store/apps/details?id=com.ar.yamal телефоната” мю’ мэда” .
https://vk.com/wall-147614552_1157,"Сую соявы.  Неделю назад в бригаде Виктора Александровича Салиндер СПК "" Тазовский"" на свет появился первый оленёнок. С такой новостью поделился исполняющий обязанности главного зоотехника Вадим Няч. – Из-за погодных условий бригада не выходит на связь, – говорит Вадим Анатольевич. – Поэтому о состоянии первенца пока ничего неизвестно, весенние метели могут сказаться на жизни первенца по-разному. автор: Марина Яр.  Малкодава” Сие ниць иры пудана яляхана СПК «Тазовский» предприятий нябимдей ӈэсыхана нердена суюдо’ ӈадимысь. Ӈэсындо’ ерв Виктор Салиндер си”ив яля тяхана тарця юнм’ ӈэдаравысь. Ӈарка ты” лекар е”эйӈэ тарана Вадим Няч тарем’ мась: - Таскондо’ илевахад тамна ехэрава”. Тикы пуд мале сян яӈорэй хадась. Тюку по’ предпрятийханана тет ёнаркад вата суюм’ ӈатева”. Нумда сава ӈэб’ тикава” тамна ӈока ӈэсь пиртада. Хусувэй ӈэсыхана мат” юркад вата яхадейм’ пэрӈа”. Ханяӈы ӈэсыхана хасаваюркад ятедым’ пэрӈа”. Теда мале хасава” яхадейдо’ харто яхана лэтрамбидо’. Ӈарка ты” ваць мэ”. Ӈэсына” Русская нюмам’ мэта яха няю’ тадри тэваӈгуд”. Таняна суюндаӈговамдо’ мэцетыдо’. Тына” хадохана сырада нюлак. Нядэйха” ты” тоба” тэворӈа”. Тарем’ ӈод” вынхалуй ты” монэрӈа”. Теда пон нара ӈэхэвабта нялкараӈгана суюва” ӈока ӈэӈгу. Вы ’ терна” манисям’ пон нара ӈэӈгу, тикамдо’ нердена хохорэй” манэсо”махадандо’ тарем’ таславэдо’. Тарця мертурп” сырада яноць холкаӈгу. Ӈадьбяна лэтыва”. Вадим Анатольевич вадавна, нумда нарэймзь вы’ тер” тэтнава поӈодандо’ хая. Ӈадьбято’ хойхана мэна” ненэця” тев ёльцяӈгана тыдо’ пили” лэтамбидо’. Нёлькоця сую” ӈылекадо’ ӈани’ ӈока”. Нум хавна нохо”, тёня” тарця маендорти” етри лэтамбидо’.  Марина Яр’ падвы, сидяӈг пыда сертавэда"
https://vk.com/wall-147614552_1156,"#ПишемНаЛесном  Неша ты ватапи – ты нешан, дил чуун, падил,я. Енкся Пяки понанта ӈашки ӈаймянта пон выӈкна диԓештуш, ты падиԓта ӈе «Верхне Пуровский совхозхана» четдю ӈуп пуӈ мансԓамай. Каса нюхудёта нянанта ты падеԓьш ӈалмэхэӈ - ниудета таԓям чета выӈкна нянанта дилештухуӈ. Тыудетуӈ тадямэнаны крестьянское фермерский хозяйствам ӈокна шеԓтамай. Тальча крестьянское фермерский хозяйствам шеԓтамантун, неԓьня Енкся Пяки нита няш, мят чеԓсамын, шанат диԓиӈ вивинтоԓмай. Чикинтуӈ маԓны непойӈ чена 2017 похона шелтахаԓемытуӈ. Енкся Пяк - Неша ӈайши пуняӈ, кадювантахана хома нив ӈа – ӈаԓтана ӈашкехена чуки фермерский хозяйстватоӈ. Нятакоматуӈ таԓа, чахи фермерский хозяйстватуӈ нятапёта хаԓяӈкаԓват няӈат мэна. Сергей Пяк – глава Крестьянского (фермерского) хозяйства. Тым падиԓкама мансдята хаснив. Ӈоп тохомахат ӈамыта выни тадя. Главное ниш нийнай. Неньшаԓкама неньшаԓ если таняӈ хаш. Ӈаԓкахамата дику. Терентий Пяк – начальник Управления по делам КМНС Администрации Пуровского района. Крестьянский феремерский хозяйствам шеԓ,таши хомата таԓьча – поддержкам няамны Салехардхат, районхат. Веш няамны тэта дет тасԓёта, тыта биркахана шеԓтаны, тонԓанайтуӈ. Тайня тэтта миԓтаман хапта ветеринар няӈта туты, манытайта тайня неши тэта ӈамше хомна миԓтатдята. То есть каԓчёчи ни пиԓют мансдята закон нямна мэтӈата. Маня Пуровский районхананаа таԓьча крестьянское фермерский хозяйстватоӈ пиԓи нельчеэй нычимы. Ноп шеԓы ӈисытоӈ дёнаԓкаты ваӈа – чупей тонԓамы, кавутоӈ биркахана чупей шеԓчаԓмы. Пу тахана ты лекԓыы тонԓаштутуӈ ӈамышей дечахат тытоӈ шичиԓ пёштутуӈ. Ӈисынтуӈ ӈявшат дяханантуӈ нятантуӈ хома ӈяп ӈотнаӈ тэтуӈ ӈамԓат ӈу тэмташту. Чета ӈыдюмш нумаа пяӈа, - таӈичуӈ дёльшты тыудетоӈ купта ни кян. Таԓям неԓьшут тэтуӈ комбикормат ӈукампоймана хыԓантуӈ пеԓинаны тэмтамай - ӈоп шеԓы шича тоннԓаха. Деняԓ ӈука патԓы ӈомта, шеԓта ни таԓа. Няймы неши тэта ӈукампой ӈайты, нячита няханата хома шоньшахана тат неԓьняӈ диԓины. Маай неԓьчеэй няна хомна вивинтоԓьш таԓа – тайня шԓтапё крестьянское фермерскийм хозяйствам пяхаԓетӈата. Андрей Пяк патмы"
https://vk.com/wall-147614552_1154,"Яӈгана” ёльцеяд” Округханана” поса’ хабцяӈгад ты” яӈгаба ёльцейд”. По’ нерня’ няхар” ёнар” тым’ пардондавыць. Тикадо’ небой походандо’ саць ӈока. Теда’ 183 ёнар” тым’ яӈгавы”. Тамна ӈамгэ пирувна планамдо’ нивэдо’ томда”. Тюку пон’ ӈокханда миллионхад вата тым’ пардондаванзь пэр”ӈа”. Тикыдо’ сиднтет юр” ӈэсыхана мэ”. Яӈганавамдо’ мат” районхана мэ”ӈадонзь. Ямалханана” ӈарка ты” лекараӈэ тарана Евгений Попов тарем’ мась: -Нарэй яӈганавава” ёльцева”. Яхадей” ни”ма” ёльцянд ты” понд’ нива” сат”. Тюку манзаява” сенаси’ мэ”ӈава”. Нумда савась, машинына” тас” ӈэсь, ханяри’ тэворць пир”ӈаваць. Ты” пэртяхат” яӈганавана” пуд намдвэва вэва вада яӈгусь. Ямалханана” поса’ хабцяӈгад тым’ яӈгава няю’ есям’ салда ни” тара”. Ӈокханда сиднтет ю” ты” лекар” бригада округна” тиӈгывна манзараць.160 ты” лекар” яӈганаць. Юр” мюсьламбада ва”ам мэ”ӈаваць. Яӈганава’ хавна тэхэ” тамна хавопи ӈабтамби”. Тикыдо’ ӈани’ мирци”. Округва” тарця ӈабтамбава няю” есям’ мале салдась. Теда’ юр” сидя ю” тым’ хавопядавыць. Евгений Попов вадавна , тарем’ яӈгабава, тым’ хавопядамбава саць тарана ӈамгэ. Тарем’ ты” ӈокадм’ тенева”, ӈанина сяӈок пардонм’ тэмдавам’ тарем’ тасламбидо’. Тыто’ хавна ненэцие” вэн” ӈани’ яӈгавыдонзь. Марина Яр падвы."
https://vk.com/wall-147614552_1152,"Ассоциациява” ненэциеда” нядабида Ӈэрё’ «Ямал – ню” на” я!» ассоциацияна” тюку пода саць ненадоӈэ хая. Ӈарка ассоциацияна” 30 поданда ханда. Тикы’ хавна илаӈгы ненэцието” организация 20 помда ядабтаӈгу. Хусувэй маркана, районхана няданда паӈгдёда отделенийда таня”. Пыдо’ яханандо’ ӈэрм’ тер’ нидо’ нядаби”. Хусувэй сертавы манзаядо’ сэван’ ӈади. Ӈуданданадандо ’ Эдуард Хабэчевич Яунгад тара. Теда’ газетаханана ӈарка соя”ма яляндо’ няю’ ханзер” районханато’ манзаравамдо’ падыбаӈгува”. Теда’ Надым маркана ӈамгэм’ пэрмамдо’ вадетава”. Нядаӈгардахана отделений’ ӈэваӈэ Вера Павловна Окотэтто мэ. Ӈани’ нита тотрев таӈгм’ ни” хомбю. Ӈэрм’ янда тер” ненэцие нядаби. Пыда сидта правлениехана мэна” нида нядаби”. Ненэй ненэцие” и” ядэрабцо, тарабцо тю”уна мэна ерваха” тэволавандо’ хавна, тамна харто’ тасламбидо’. Тикы” серо саць сававна техэ малхандо’ тасламбидо’. Минрена манзаямдо’ теневадо’. Нядавы ненэцяндо’ ӈока. Ненэховавна манзаям’ пюрць нядаӈгурӈа”. Телефонувна Вера Павловнам’ лахана ня”ӈавась, серота нямна тарем’ ма”нисяв: - Хуркари” серо тасламбива”. Няна” тур”та” ӈока” ӈэсеты”. Ӈобкартамдо’ тэри” нива” ӈэдарасету”. Хусувэмдо’ няда” нибна” пирас, тоенана серкананда ханя’ лаханавамда, паднавамда табедасетыва”. Ненэйвана нара’ няна, ты’ пэрти” сянакова’ яляхана манзаява” ӈока ӈэсеты. Тандая’ Александр Анагуричи маня” нядна” Ӈыд’ тер” манэ”манзь ядэрӈась. Тюку’ по хуркари” ерво” нядмяць ты’ пэрти” ялям’ таняна савовна мэ”ӈадонзь. Пудана мале сян’ по тэхэна ниць пирдыр”. Ӈадьбята сянакованзь товы” саць ӈатенаць. Пирдырма ялямдо’ ёльце савовна мэ”ӈадонзь. Ӈобкартадо’ нерня’ хамвэхэт” ӈуда’ терсипой нись хаю”. Ярколана”, хано санарпада”, ӈэдалюрта”, мел’ не”, мал” сава мядонзэй” ня”маць. Ассоциациява” тарця сянакова’ яля’ ед хуркари тарана ӈуда’ тер” ӈадимдембись. Сидна” нядавандадва” маня” пюсетыва”. Ты’ пэртя” ялэ” ёльце”мяхад несэй серо” тидхалембаӈгува”. Теда’ вадина лэтрава’ по’ ед тарана ӈамгэ” пяваць. Тикына” отделенийхана мэна” илаӈгы ненэця” минрейдо’. Пыдо’ хуняна е”эйдана манзараванда”, ӈадьбято’ теда’ варемдо’ мэ”ӈа”. Маня” мал” ӈэбна” нина” илам’ тидхалемба варева мэ”ӈава”. Тодо’ яхана манзарабна” ӈод” тасламбада серона” ӈобтолас”. Ӈадьбяна” етри’ нина” серкат” теневава”. Галина Кинчина’ падвы. Сидяӈг Марина Ярой’ сертавы"
https://vk.com/wall-147614552_1149,"#ЛитературнаяМинутка ""Древняя дорога""  Древняя вьётся по тундре дорога, Вьётся вдоль рек, холмы, огибая, И обрастает осокой высокой, - Жухлой, сухой травой обрастает Полозом нарт и оленьим копытом До мерзлоты вековечной пробита, Долго хранит впечатанный след - И по следам идёт на рассвет. По сторонам той древней дороги (Из-под ладони ну-ка взгляни!) Травы, как море, на землях пологих, Острые жёлтые травы одни... В травах оленьи лежат черепа, Древних гробов остатки белеют: С голоду ль умер с холеры пропал - Травы укроют, травы согреют... - Вы, молодые, счастливые ненцы, Ваших отцов забыть не посмейте, Пусть поболит ваше юное сердце Здесь, на дороге страха и смерти.  ©Леонид Васильевич Лапцуй автор фото: Василий Пырирко, Марина Яр"
https://vk.com/wall-147614552_1148,"Паднана нява” Никита Александрович Анагуричи паднани” ненэцие” поӈгана юнета ненэця. Падвыда луца” вадавна, ненэй вадавна толаба пиръяна”. Хуркари журналхана, газетахана хомбина”. «Няръяна Ӈэрм» газетаханана” ӈани’ падвыда ӈадиберӈаць. Пыда Еръй яха’ тер, мале сянхав по Нядангардахана иле. Таняна манзара, падна. Хахаяда яля’ падвэвнанда хадёй ӈацекы” спектакльм’ сертавыць. Спекталь’ нюмда «Сказка о золотом муксуне». Ӈарка ненэцие нядмяць сидя иры’ ямбан’ ӈацекы” лаханакомдо’ ӈадимдеванзь хамековы”. Сомбовна ненэй ненэцие” илам’ тохоламбавэдо’. Ненэй мядм’ мярыбавы”, ӈухукодамдо’ сертабавы”, ни” ин” паӈгал”павы”, табхад сянаку мимбавы”. Харто’ ӈуданато’ сертавыдо’ лаханаком’ ӈадимдевандо’ мальӈгана мэ”мыдо’. Никита Александрович спектальхана вэсако е”эйӈэ таравысь. Тарем’ мась: «Тарем’ ӈацекэця” маня” илна” саирм’ тасламбидо’, тохоламбидо’. Пыхыдадо’ высылабтамби”. Маня” ӈэрм’ терӈэ илма” торамдамби”». Галина Кинчина падвы."
https://vk.com/wall-147614552_1147,"#Грант #Оленеводство #Рыболовство #ЯМАЛ  Едэй конкурс Сие’ ниць’ иры’ юдимдей яляхана округханана” ты” пэрти” серо минрена департамент едэй грант’ есь нэкалпава няю’ конкурсм’ ваде”лась. Ӈокханда 15 миллион есям’ тярпаӈгу”. Тикыдо’ ва”акна тым’ пэр”ма, халям’ вадабава’ няю’ проектха” ми”тыдо’. Тикы грант’ есь” нэкалць общинахана мэна”, ты” пэрти” серо” минрена” организация” мэсь пир”ӈа”. Тарця хибяри налогм’ пэмбава’ нямна ӈатевтабто’ ни” серос”. Грантан’ харва тамна харе” есьда танябата тара. Хусувэй ӈэдаравы проектм’ конкурсхана мэна” жюри” манэсар”тадо’. Ва”акна ты” пэрман’ харвана сян’ тым’ таняна лэтрамбавамдо’ ӈани’ тасламбаӈгудо’. Халэ” вадабаван харвана” ватормы” халэта ӈокадм’ томдавамдо’, нивамдо’ ӈани’ баллӈэ толабаӈгудо’. Конкурсхана мэван’ харвана” падродо’ ты” ниць’ иры’ 13 яля’ ёльцянд ӈэдарамба пиртыдо’. Сямянхат ӈокавна балл” нямвы грант” есь” нэкал”та”. Марина Яр падвы."
https://vk.com/wall-147614552_1141,
https://vk.com/wall-147614552_1140,"Тохолавэда ӈока Тюку яля’ «Няръяна Ӈэрм» ненэй ненэцие” газетан’ паднаӈгува”, тарем’ урокамда Тамара Саваркавна Мелинте пяда. Пыда мале няхар” юкад вата по’ Пуровской районхы Самбург хардахана ӈацекы” тохоламби”. Поӈганандо’ вы’ тер” ню” ӈани’ таня”.Тамара Саваркавна вадавна пыда ӈавнанда школан’ тованда мальӈгана луца’ вадам’ ехэравэдась. Теда ты” пэрти” ню” тохоламбабата” харе пыхыдамда етри тензебтемби. Ӈадьбята хусувэй минреванда урокаханда тяхасовна хамеку.Иланда’ ямбан’ тохоламбавыда хуркариць.Тодо’ тэнзаць. Сяхари нидо’ ядабтабнандо’ ӈобкартадо’ мунзи хэвувнанда ни” ханас. Хусувэдо’ сиддо’ тохоламбавэндо’ ед хэтуванда савав вадада таня. Ӈанидо’ мале ядхананда школахана ӈобтикы ӈацекы” тохоламбадаӈэ тара. Ӈобт тэворпато’ пили” ӈобкана мэ”мы подо’ тензебтемби”. Тарабата мале манзара нята нида табедамбида, тидхалембида. Тамара Саваркавна вадавна, пыда тамна училищехана тохолкованда мальӈгана тохоламбавы ӈацекыда тамна тензебтембидо’. Тамальӈгана харе соя”ма яхананда Тазовской районхы Гыда хардахана нюртей по’ тохолкурта ӈацекэхэна иры манзарась. Тикахартада нянда падна, мяканда мядо”манзь турӈа”. Ихиня, индя ядан’ манзаямда минрена ханярина илебата ӈод” пили” сава ненэцяӈэ толёда. Ӈобто’ Тамара Саваркавна Мелинте, Самбург школахана нюдяко ӈацекы” тохоламбада. Марина Яр падвы."
https://vk.com/wall-147614552_1135,Спасибо🙂
https://vk.com/wall-147614552_1134,C праздником нас
https://vk.com/wall-147614552_1133,"Сегодня у складов муниципального предприятия «Антипаютинский» царит весёлая суета, там загружают в машины зимний улов, чтобы отправить в Пуровский район. 30 рыбаков некоторое время назад, свернули свои сети на зимних рыбоучастках в Тазовской губе. По словам директора предприятия Прокопия Чаковича Тэсида, с осени добыли более 80 тонн живого серебра. Продукция пользуется большим спросом,весь улов уже реализован. фото Зульфар Кучуков ©Марина Яр"
https://vk.com/wall-147614552_1130,"Газетава” Сяхари минрена серод” хурка ӈэвам’ нянд минрена манзая ядхана манэць пиртар.Тикым’ хахаяда яля Санкт-Петербурган’ тэвормани’ мальӈгана хамедавась. Таняна Ензя няна «Таймыр» газетаханана манзарана нями’ Елена Ямкинам’ торамтадамзь. Лахарёми’ ненэй вадавна ӈадиберта газетандо’ нямна ӈась. Пыда манисяв, яханана” ӈэрм’ тер” вадавна страницадо’ ӈадимберӈа. Тикамдо’ ирыхана ӈопой яӈорэй сертабидо’. Ненэй ненэцие” хавна мандо”, тавыс”, туӈгос” таня падна. Социальной сеть” ни” мэс”. «Няръяна Ӈэрмава”» няндо’ манэць ёльце ва”лёйӈэ сертавэва”. Тюку по’ газетаханана” ӈока ӈамгэм’ ӈадимдеваць. Едэй поход вы’ вадана хара хавна пяко” вади” харам’ ӈадимдебива”. Теда Пуровской районхана илена” ненэй ненэця” харе вадандо’ хавравна ӈани’ газетава” толаба пирӈадо’. Тикы хавна «Няръяна Ӈэрмхана» сидя си”ив яляхана видео ӈадимдембива”. Таняна хуркари” иле”ми”, мэкад ӈамгэ” ваде”ӈава”, манэ”лабтамбива”. Тарця мутры” ӈэрм’ тер” ед ӈадиберта” газеты” поӈгана яӈгу. Манэсар”ма няю’ «AR.YAMAL» приложенийм’ мэ”ӈава”. Тарцям’ телефон’ мю серта тара. Интернетанда танява ёльцяӈгана видео манэ”сарць пиръяда”. Пудана по” ӈокавна социальной сетьхана «ВК», «Одноклассники», «Инстаграм» юн” ӈадимдембива”. Тарця ӈамгэ” мэць газетана” нямна ӈэда юн ханяри тэворӈа. Я’ ханярина ненэй ненэця” тарця газетандо’ танявахад намдорӈа”. Тюку по тянё тэнзм’ мэтаӈэ я’ сяр’ ниня вадина” лэтравана”, мэ”мана няю’ пом’ ядабтамбива”. Тикы няю’ газетаханана” ӈобтикы конкурсм’минрева”. «Газетный квест» хусувэра” мэсь пирӈада. Тарем’ тасла «Няръяна Ӈэрм» газетава” ӈули” ва”лёй. Сидна” толаби”, кинона” манэсарӈа”. Теда газетана” невхы илам’ тензебтехева”.Сие ниць иры 19 яляхана, 1931 похона «Рыбакм’» нюбета газета ӈадимысь. Вэба иры ю” самлянзимдей яляхана 1931 похона «Няръяна Ӈэрм» газетам’ сертавыць. Луца вадаривна паднавыць. Тальцюна ханяны падвыдо’ ненэй вадан’ тэврамбвыдонзь. Тамальӈгана ненэй вадавна тидпой паднана” янговысь. 1950 пиркана ненэй вадавна ӈоб” страница’ ӈадибермысь. Нердена паднанаӈэ Иван Григорьевич Истомин таралмыць. Харта тэнзада ӈысма ӈэвысь. Тарем’ ӈод” ненэй вадам’ харе вададарев теневавэдась. Иван Истомин, Леонид Лапцуй – пыди’ ӈэрм терхат нердена паданана ненэцяӈэ толыхы’. Маня” недамти нёдава”. Ненэй ненэця” журналист” ӈокадо’ газетаханана” манзаравы”. «Няръяна Ӈэрм» ӈока ненэцям’ нядась. Мале танякуна ӈацекэва” ӈадимясь. «Мыникоӈэ» нюмдеваць. Таня округна” ӈацекэця падна”. Ирыхана ӈоб” ӈадиберӈа. Газетана” хэбидя яляна, толаӈгодаӈэ”, нянда сейхад ӈэда вади” ӈэдарамбива”. Сензада ӈада. Илара хайная! Нюда” ненэй ваданда тохоламбида”! Марина Яр"
https://vk.com/wall-147614552_1129,"Иле харад” сулорпи” Округханана” иле харад” сулорпадаӈэ етя таславы фонд манзара. Хэвы си”ив яляхана ӈэвахана мэнадо’ Андрей Касьяненко паднана” ненэцяӈгана лаханакурӈась. Минреня манзаядо’ саць нянана” тара. Ненэця” манзаяндо’ таром’ хомбидо’. Ханзер” серодо’ минревадо’ ӈахана таславы. Мядоʼ сулорма ед’ подрядной организацияха” есь мипи”. Тарць поӈгана ханяӈы есь” няммахадандо’ тэри’ юхурӈа”. Пэбтавы серодо’ законˮ сер сибдамбидо’. Манзаранаaэ мэтаˮ организацийнаˮ ханярид ӈаʼ. Округхаднаˮ ӈэдаˮ ӈани’ таня”. Ӈобанзер ӈопой юр” пир организацийӈэ харваˮ. Тарем’ манзарана” ненэцяˮ етя падаркана падыˮ. Небо сидя’ по ед 476 мядмʼ сулорман харвобтавыць. Хэвы понаˮ сер 247 мялим’ сулормыць. Хусувэй сертавы” манзаидо’ маниена” харто таня”. Пыдо’ ханзер” есь” садмамдо’, иле” харад” сулормам’ мание”. Прокуратурана манзаранаˮ законˮ ханзер” ми”мам’ ӈани’ тасламбидо’. Нянандоʼ хусувэй’ сер тидхалёбтоʼ серо” ӈаˮ. 2014 похона мядоʼ сулорма нямна законмʼ ӈадимдевыць. Падар вато” сер ми”ӈа”. Сулорпадаˮ мядодо’, пяванда манзаямдо’падарт хаˮаврамбидо’Минрена манзаяндо’ нямна ӈока ӈамгэм’ хонрамбасеты”. Ӈоб” вададо’ едэй мивы харад” ӈамгэ сулурма няю’ есям’ салдамбаӈгу”? Салдамба таравада Жилищной Кодексхана пады. Хусувэй яхана тикы сероʼ яӈга сибдамбидоʼ. Ямалханана” сяхарина ӈод мятоʼ сулорць тараӈгу. Таёльцяӈгана малавы есяханатоʼ мятоʼ нэсэймдаӈгудоʼ. Мям’ сяха сулор”мам’ округна” программа нюрте тасламбидо.’ Юнм’ мядоʼ манзаятаˮ организацийхатˮ хомби”. Нядандо’ сяха сулор”мам’ хамедамби”. Тикы хавна, мер сулор”манда мяд ервˮ вадам’ мэ”ӈа”. Падро” тидхале”мяхад, тасалок”махад мер сулумамдо’ ӈобт тасламбидо’. Сяхари мядоʼ мимбада пявы манзаямдо’ нибто’ серта”, серодо’ ханзер”тидхалембавам’ мале таславы. Хусувэй закон сер’ манзаида минрейда. Яноць манзаранахаˮ штрафˮ есь” салдамби”. Хусувэй сулор”манда мядмʼ таславы яляхана пэрӈадо’. Саць вомы нерня пэръядо’. Ханяӈэхэна мядоs несэймдамбаваˮ хавна ибемдамбидоʼ. Тикы манзая няю’ ӈока есямʼ ӈадимдемби”. Ӈопой есдо’ лакри хэвня тэмзаӈга”. Тарця яӈгова еˮэмня фонд няданзюрӈа. Манзаранаха” есямʼ нерня ни” мипю”. Манзаям’ серта”махадандоʼ салку”. Тарця тарана серо” мядо’ сурпада фонд ервхад намдаваць.  Паднавы, сидяӈгм’ сертавы В.Пырирко’"
https://vk.com/wall-147614552_1128,
https://vk.com/wall-147614552_1126,"#ЛитературнаяМинутка  Надым В старину прадеды издалека Стада водили к берегам Надыма, Где ягелем опушена река, И потому её назвали Няд Яха. На берегах, однако, было нелюдимо. Хотя у пастухов был верный глаз, Не знали то, что нынче знают дети,- Что в недрах глубоко таится газ, Туманом всходит к небу на рассвете.  Сегодня в нашей тундре вековой - Стране озёр и рек голубоглазых - Построен новый город ""огневой"" - Месторожденье голубого газа. Мои сородичи и в сказках не могли Додуматься, что газ пойдёт по трубам, Что место на краю родной земли Вдруг станет для потомков любым.  В рабочих куртках, как олени мчась, Сюда спешат посланцы комсомола И открывают в дикой тундре газ. Им труд любой не кажется тяжёлым. Как Млечный Путь, газопроводы к людям Пойдут, и юноши решили: ""Город будет"" И радуется у людей душа.  Торопится приветить их Пунгой, Дыханием своих печей расплавить Металл уральский, спаянный с пургой, Могучей огненной рекой В посёлки, в города скорей отправить. Я стал,на юность глядя, молодым, Как будто сам я город с нею строил. Да, подвиг этот Родины достоин. Расти и хорошей, родной Надым! Л. В. Лапцуй"
https://vk.com/wall-147614552_1124,"Тохолку”, нидо’ нядаби” Санкт-Петербург’ маркана «Ямал-ню”на”я!» ассоциацияхад паӈгдёда «Ямальское землячество» таня. Тохолкода” илаӈгы ненэця” нидо’ нядабавандо’ е”эмня яра иры 2015 похона организациядамдо’ сертаць. Унивеситетхана манзаи тохоламбада” таня’ ядэр”ӈа”. Ӈэвахана мэ”намдо’ ӈоб” пон’ тэрабидо’. Теда’ Марта Окотэтто ӈуданданадандо’ тара. Минрена манзаянда нямна тарем’ лаханась: -Няна” ядэрта” мал’ ӈэбто Ямална” тер”.Надымской, Красноселькупской район’ терари” поӈганана” яӈгу.Сямянхат ӈока Ямальской районхад ӈа. Ӈокханда тет юкад ватава”. Маня” ӈопой яхад товыӈэ нина” нядабавана е”эмня тарця организациям’ сертаваць. Теда хуркари” фестивальхана, ӈэрм’ тер” минрена серкана мэсетыва”. Таняна мэкад тохолкова” минресетыва”. Тур”та” ненэцие” сэдора, панорць тохоламбасетыва”. Тикы’ хавна Ямалхадна” паӈгадёда представительствана” ӈэрм’ тер” ила’ нямна серо” минребто’ няданзюрцетыва”. Харто’ ӈод” маня” по’ ямбан’ сертавандина” мале ӈахакуд тасламбина”. Тюку по’ ӈэрм’ тер” вадина” мэ”мана”, лэтравана” няю’ тарана ӈамгэ” сертаӈгува”. Хуркари” видео ӈадимдембаӈгува”. Сёбар ӈэвава” ӈани’ нива” юрыбю”. -Нердена по’ тохолкода” нида” нядабида”? -Тандая’ товы нина” ядабтамбасетына”. Нянандо’ мале сян’ иры” ӈарка маркнана” саць тоена. Ихинани, небянато’, нисянато’ ядхана вадёнавы илаӈгы ненэця” пон’ ехэрана илам’ торамдамбидо’. Вы’ тер” ню” мале харто’ имдо’ нёда пирдалевэдо’. Мал” ӈэбто” сехэрым’, тохолко ямдо’, иле” мятамдо’ хось нядабина”. Ханяна нида” ядабтамбида”? Ет, ханярина нина” хомбасетына”. Ямалхадна” паӈгадёда представительствахана тарси ерв” ӈока ӈэсеты”. Ӈадьбяна” хэ”ли” таня’ нива” ядэр”цету”. -«Ямал-ню”на”я!» ассоциациян’ лаханасетыда”? -Ханя. Ассоциацияна” ерв ня етри’ помнана” лаханакурцетыва”. Сидна” табедамбасеты”,тидхалембасеты. Санкт-Петербурган’ турпата сидна” ядабтамбасеты. Тохолко ёльце”мяхаданда, ханя манзарванзь ханӈа”? - Мал” яханандо’ манзараван’ харва”. Мань тидпой тюкон’ тохолкованзь ӈэдараць. Ӈадьбяни’ яхани’ тэв”махадани’ мале манзара ями’ таняӈгу. Тарцяӈэ мале сянва”. Тарем’ Санкт-Петербургхана тохолкода илаӈгы ненэциена” иле”. Лаханкурмани’ ямбан’ Марта таминда нита серо” тидхалембись. Хибя иле” мяд хось таравам’, ханя лаханавам’, ӈамгэм’ тад нерня сертавам’ ваде”ӈась. Марина Ярой’ падвы Сидяӈг ” пыда сертавыда."
https://vk.com/wall-147614552_1119,"Так отметили в посёлке Кутопьюган Надымского района День Оленевода.  На Ямале «День оленевода», проводят почти во всех маленьких поселениях и в городах он считается одним из ярких, захватывающий дух праздником народов Севера. Не обошел он стороной и национальное село Кутопьюган. Открыл праздник и поздравил присутствующих И. Я. Неркагы к нему присоединился и исполняющий обязанности первого заместителя Главы муниципального образования Надымский район В. А. Антонов, который зачитал приветственный адрес от Главы муниципального образования Надымский район Л.Г. Дяченко. После торжественного открытия на разных площадках развернулись настоящие спортивные баталии. Участниками соревнований стали и профессионалы, и любители и просто те, кто захотел попробовать себя в национальных видах спорта. Спортивные соревнования были открыты гонками на оленьих упряжках. В этом году на старт вышли шесть упряжек. Первое место заслуженно досталось Поронгуй Сергею Григорьевичу. Несмотря на разбушевавшийся ветер, участники проявили свою ловкость, быстроту в метании тынзяна на хорей. И первое место занял Анагуричи Вячеслав Эдуардович. В захватывающей национальной борьбе места распределились таким образом: третье место занял Анагуричи Виталий Константинович, второе – Неркагы Владислав Олегович и первое – Анагуричи Борис Вячеславович. В прыжках через нарты Неркагы Владислав Олегович занял первое. В тройном национальном прыжке лучший результат показал Анагуричи Святослав Эдуардович. По перетягиванию палки первое место занял Канев Сергей Ильич. Для детей и подростков проведена игровая программа «Здравствуй, тундра, милый край!». Девчонки и мальчишки состязались рядом со взрослыми, только нарты были поменьше, да и правила соревнований помягче. Победителями игр стали участники, набравшие наибольшее количество баллов в личном первенстве. Судьи присудили места по возрастным категориям. В прыжках через нарты I место заняли Анагуричи Антон (8 кл.) – 300 нарт и Неркагы Денис (6 кл.) –120 нарт. В тройном национальном прыжке на I место вышли Анагуричи Виктория (7 кл.) – 4м.55см. и Анагуричи Оксана (11 кл.) – 5м 91 см. На другой площадке по традиции проходил конкурс зимней национальной и стилизованной одежды «Традиции и современность». Конкурсанты рассказали о себе, о семье, обычаях, родном крае. Красиво продемонстрировали свою нарядную одежду, рассказали, что означает каждый орнамент на одежде, поделились секретом выбора орнаментов. В номинации «Сказка у очага», мы услышали: ненецкую легенду про Сихиртя, сказка про внучку на коми языке, игры на варгане, песни на родном (ненецком и хантыйском языках). В традиционной одежде заняла I место Неркагы Ирина Ягиевна, в стилизации Анагуричи Олеся Константиновна. Для младшего возраста сотрудники клуба провели игровую программу «Хаерако» - игры народов Севера. Проявили свою ловкость, быстроту движений, организованность и сплоченность в играх народов Севера: «Ловкий оленевод» (Якутская игра), «Охота на волка» (Нанайская игра), «Охота на куропаток» (Нганасанская игра), «Олени и пастухи» (Эвенкийская игра), «Солнце» (Коми - игра), «Оленьи упряжки» (Ненецкая игра), «Бег в снегоступах» (Хантыйская игра), «Льдинки, ветер и мороз» (Корякская игра). На концертной программе «Тундра в сердце в моём», Глава МО Кутопьюганское Неркагы И. Я. подвел итог всех праздничных мероприятий, вручил благодарности жителям, а также дипломы и сертификаты на ценные призы, которые предоставили ООО «Яргео», победителям соревнований по национальным видам спорта, также вручил ценные подарки женщинам, ведущим кочевой образ жизни, предоставленные Надымским филиалом регионального общественного движения Ассоциации «Ямал потомкам» КМНС ЯНАО. В концертной программе приняли участие творческие коллективы села. В этот прекрасный весенний день артисты радовали гостей праздника замечательными творческими номерами, создавая весеннее настроение! Под звуки громких аплодисментов односельчан за заслуженными наградами выходили победители соревнований среди детей и взрослых, а также участницы конкурса зимней национальной одежды. Праздничный день апреля для Кутопьюгана превратился в яркое, запоминающееся событие и ни кого не оставил равнодушным: ни участников, ни зрителей, ни гостей.  Л.Ю. Анагуричи, заведующий филиалом МБУК «Надымская РКС» - с. Кутопьюган"
https://vk.com/wall-147614552_1114,Очень красиво!
https://vk.com/wall-147614552_1110,"Друзья, спасибо всем, кто с нами с самого начала, следит за новостями и событиями нашего округа! Также, благодарим всех, кто недавно присоединился к нам! Будем стараться и дальше радовать вас новыми записями и событиями!  С уважением, администрация группы"
https://vk.com/wall-147614552_1109,Вот так провели день оленевода в Антипаюте.
https://vk.com/wall-147614552_1099,"Кукушка (ненецкая сказка)  Жила на свете бедная женщина. И было у неё четверо детей. Не слушались дети матери. Бегали, играли на снегу с утра до вечера, а матери не помогали. Вернутся в чум  целые сугробы снега в кисах натащат, а мать убирай. Одежду промочат, а мать суши. Трудно было матери. От жизни такой, от работы тяжёлой заболела она. Лежит в чуме, детей зовёт, просит: — Детки, дайте мне воды. Пересохло у меня горло. Принесите водички. Не один, не два раза просила мать — не идут дети за водой. Старший говорит: — Я без кисов. Другой говорит: — Я без шапки. Третий говорит: — Я без одежды. А четвёртый и вовсе не отвечает. Просит их мать: — Близко от нас речка, и без одежды можно сходить. Пересохло у меня во рту. Пить хочу! А дети из чума выбежали, долго играли, к матери и не заглядывали. Наконец захотелось старшему есть — заглянул он в чум. Смотрит: мать посреди чума стоит и малицу надевает. Вдруг малица перьями покрылась. Берёт мать доску, на которой шкуры скоблят, а доска та хвостом птичьим становится. Напёрсток железным клювом стал. Вместо рук крылья выросли. Обернулась мать птицей-кукушкой и вылетела из чума. Закричал тогда старший брат: — Братья, смотрите, смотрите: улетает наша мать птицей! Побежали дети за матерью, кричат ей: — Мама, мама, мы тебе водички принесли! А она отвечает: — Ку-ку, ку-ку! Поздно, поздно! Теперь озёрные воды передо мной. К вольным водам лечу я! Бегут дети за матерью, зовут её, ковшик с водой протягивают. Младший сынок кричит: — Мама, мама! Вернись домой! На водички, попей! Отвечает мать издалека: — Ку-ку, ку-ку! Поздно, сынок! Не вернусь я! Так бежали дети за матерью много дней и ночей — по камням, по болотам, по кочкам. Ноги себе в кровь изранили. Где пробегут, там красный след останется. Навсегда бросила детей мать-кукушка. И с тех пор не вьёт себе кукушка гнезда, не растит сама своих детей. А по тундре с той поры красный мох стелется."
https://vk.com/wall-147614552_1098,"#ПишемНаЛесном  Ты” падиԓта –выӈкай дилм ԓэтпёта  Совхоз «Верхне-Пуровский» - шитчет’дю” хампԓяӈк пота кадя. Таӈок пу” мата хомана мансԓамата нешаӈкат ӈа. Николай Илекувич Пяк кашаԓи чет’дю” пуӈ «Верхне-Пуровский» совхозхана ты” падиԓьши мансԓаӈаш. Неԓьчеэй нешанта няампёта ӈисын мансԓа чепьмахананта хампԓяӈк дяӈкня пота ӈаймай. Нюча ӈяпта’ӈу выӈкай мансдямта хомана минԓемыта. Ты” падеԓьч нета” нятапёштомай, нисым ԓэтпё пиӈ вештомай. Таньдёԓьчкана нешаӈи” чукиӈ шеԓ минта” веша” кану” выштоса мэс, дяташ, тыӈ канхана тытоӈ ӈомтапёштутоньш. Шан’ пуӈ каймяхаты нешанта няампёмы ты” ӈисым пыта Николайӈя ӈутаханта совхоз веԓвы” каамԓаӈатоньш. -Таньдёԓьчкана тэхэна” мансԓаӈа найши мансдяма шеэмӈаш. Хыԓаӈ чешчахана”, таӈичохона дячапётахана” тыӈи” писамэй велаштунаш, халаку” падиԓтаны”. Ты” канунта” тадямэштумахана, ӈуп похона шанат дю” ты” халако” каташтуш. Чикиӈ камна нешади падиԓта тэӈи” диԓьшаӈкна кяштуш, таԓям мансдяма неньшаԓ ниш’ӈа, маньшту Николай Иликувичи. 70-80 похона” ӈай деты шеԓ hычимяш – тытуӈ шехеэ чидюмаш, пдицы ԓуши буроводю ӈамтампюԓананы. Чикехана’ӈу Николай Пяк минԓена ты” нисы путахана хома патаԓт камаштуш. Николай Илекувич хомана мансԓана, ватамта няампёта, вивӈутута руководитель ӈаймы. Таԓям ӈашки ӈаймяхананта веԓвута коммунистический партин няамӈатоньш, тайня депутатӈя мэӈаш. Таньдёlьчкана куԓкаԓи мыԓхана – съездхана, конференцихина, собранихина тышиняӈи ӈаԓка каԓтыхина канаштуш, чуувна выӈкна диԓина нешади” диԓыӈ нямна ӈайта вачи” веԓву” каха” тэвԓаманта мэты. -Хомана ӈисыма камоԓьчтуши нешадей няампёмахана, тайня чики няай поӈкты мань шиий, ӈашки ӈайтахай мэн, партин няамӈа. Чикехяты конференциимна шиий дятыԓаштуш, Хаԓяӈкаԓтан, Тюменян таԓапата кяштуташ. Детԓиӈ чики ԓуши помна дятэԓьштуташ. Таняна ты” нямна ӈайта, нешай выӈкна диԓини дилыӈ нямна ӈайта вачи мэштуташ, совхозхат патаԓ таштуши”, таԓьч тонԓапётӈат.  Шан пуӈ чена Николай Пяк няампёмыта тыта” нисым деԓь кайканта Александр ӈутан каамԓаӈаташ. Чики ӈисыхана кайканта камна, чет’ каса нюта мансԓа. Пытоӈ ӈупчики чиԓьний неша”, хомана мансдямтоӈ минԓеӈатуӈ. Шанкмян выӈкна ӈайта мансдян нешатоӈ шичитоӈ тохоԓаӈаш. Николай Илекувич четаӈ манԓе пеншихина мэӈа, чикехана’ӈу тамна выӈкна диԓе, тэхэна мансԓана hашки” нятапё, тапатампё. - Тэхэна мэна мансдята шеэмӈа, чикехана’ӈу четаӈ ӈалтана ӈашкяэ хомана мансԓа. Маня куше понана ӈаԓка нена шичина тапатампёштоса, таԓям шичитоӈ тапатампёштума.  Совхозхана мансдята наԓкамана шеӭмӈа, таняна мансԓана куԓкаԓи вайма нумкна пихиня ӈайвашту. Ӈаԓтана ӈашкяэ шата манде хомана мансԓашту. Николай Пяк ветеран Ямала и труда, хомана мансԓаманта деэмня шанат веԓву” мимы” патԓота” - грамотита, дипломута, благодарственный письмута тадя. Таԓьча Николай Иликович тооԓа, хомана мансԓана, диԓина нешади” чуувна выӈкна тадямэнаны” –ты” падиԓчи” дилы пон минты. Вын,кай дил тадяӈайты – чикехана ӈаԓтана ӈашкяэ маня” нешаӈя дилма”, культурама, ватама нитуӈ дюԓан.  Лариса Айваседо патмы"
https://vk.com/wall-147614552_1097,"Посёко, Ӈувоця, Таӈад Е. Н. Окотэтто книгахад падвы."
https://vk.com/wall-147614552_1093,"Ил’ тоена Хэвы си”ивхана Тазовской районхана ты” пэртито” сянакова яля’ ӈась. Тодо’ яхат” ненэця” товыць. Ензя’ тер”, Пуровской, Надымской районхад мядонда” таняць. Ӈоб” ялямдо’ тоенана серодо’ тидхалевандо’ е”эмня мэ”ӈадонзь. Тикы няю’ ерв” хуркари” яхат” товыць. Райондо’ серо” тасламбади” хавна Госдума’, Облдума’ , Ямална” Заксобрания’ депутатха” лахана” вы’ тер” пир”ӈадонзь. Григорий Ледков депутат ӈэванда хавна тодо’ яхана илени” ӈэрм’ тер” Ассоциация ервӈэ тарана, тарем’ мась: - Пудана по” ӈока ненэця” иле мядо” нямна хонаркурӈа”. Ӈамгэ то”олха программа” танявахад тенева”. Ханяӈэхэна ненэцие” таняд таславдавэй хаврамбидо’. Вэва ӈэбта маня” тарана законм’ нядмяць нядаӈгува”. Тарця ӈока ӈэсеты. Тикы хавна халядава”, ты” хадо”, тохолкода” ӈацекы” нядабава нямна нядмадамдо’ пюсеты”. Ӈоб” депутатан’ лаханавы Оковай Пеко, ӈарка маянд еремы. Пыда юр” тэхэданда по’ ямбан’ няхар” ю” тэрида иле хаювы”. Мята’ тер” хасаваю” ненэця” маӈгапа иле”. Небо’ ӈэрм’ тер” нядабавандо’ няю’ Пеко Хорочевич ӈаном’, маторм’ нямвысь. Тикыда нядмяць та”ри’ мята’ тер” ӈавла пирта. Теда, тюку яля’ ӈамгэхэна толянда нийм’ тердембавамда нида хамедамбю. Ӈамдьбята районта ервхад Василий Паршаковхад хардахана мятамда, мерета буранадамда хонрамбись. Ервадо’ манисяв, ненэся маянд еремы ӈэбта мерета ӈаном’, буранм’ миць пиртава”, иле мяд нямна ӈэда серм’ минха таслана ни”ӈа. Теда районханандо’ Народной программа манзара. Тикы няю’ненэць’ падродо’ ма”ла тараӈгу. Пыхыдамда программан’ падбата, ӈамгэ пират ӈатенаӈгу. Нонна Салиндер нита тотрев выӈгана иле. Ӈарка не нюда маркана тохолку.Пыда таняна машин ӈыл’ еремы. Нянанда саць нядма таравысь. Вадита пуд ерв” нядаванзь ватораць. Тикы яля ӈока” хибя” депутатха” турӈаць. Ӈод” лаханавэхэвм’ серодо пир”пато’ тидхалеӈгудо’. Сидяӈгахана таняна мэвы ненэцие” маниеда”. Марина Ярой’ падвы."
https://vk.com/wall-147614552_1091,"В Санкт-Петербурге проходит заседание комиссии по языкам народов России отделения историко-филологических наук РАН, посвящённого обсуждению проблем совершенствования ненецкой графики"
https://vk.com/wall-147614552_1090,"ВСЕ ЗИМНИКИ ОТКРЫТЫ  ПО информации ГКУ «Дирекция дорожного хозяйства Ямала» сегодня 08.04.2019, по состоянию на 09:00, зимние трассы работают в следующем режиме:  * Уренгой - Красноселькуп - разрешено движение для полноприводных ТС в след режиме: с 08-00 до 20-00 для ТС общей массой до 3,5 тонн, с 20-00 до 08-00 - до 30 тонн. * Салехард - Надым - разрешено движение для полноприводных ТС в след режиме: с 08-00 до 20-00 для ТС общей массой до 3,5 тонн, с 20-00 до 08-00 - до 30 тонн. * Лабытнанги - Мужи - Азовы - Теги - разрешено движение для всех видов ТС в след режиме: с 08-00 до 20-00 для ТС общей массой до 3,5 тонн, с 20-00 до 08-00 - до 30 тонн. Внимание! С 01 апреля закрыт участок Азовы-Теги для всех видов ТС. * Аксарка - Салемал - Панаевск - Яр-Сале - разрешено движение для всех видов ТС в следующем режиме: с 08-00 до 20-00 для ТС общей массой до 3,5 тонн, с 20-00 до 08-00 - до 30 тонн."
https://vk.com/wall-147614552_1089,День Оленевода в Кутопьюгане (Еръ-Яха) Надымском районе Автор фото видео: [id521060817|Marina] и [id197560309|Алёна] Тибичи
https://vk.com/wall-147614552_1088,"В Салехарде проходит образовательный проект ""Открытый лекторий"" молодёжного отделения ассоциации ""Ямал-потомкам!"""
https://vk.com/wall-147614552_1087,"Сэдвэдо’ ӈока” Хэвы си”ив яляхана Тазовский хардан’ тэвор”ӈадамзь. Школахана Галина Хариевна Ярм’ ядабтадамзь. Пыда харта Ӈэдя няна вадёвы. Иланда’ ямбан’ Хальмер Седе школахана вы’ тер” ню” хуркари” ӈамгэ” сэдыба тохоламби. Мале ӈахакуй похона торамдавась. Теда нини ховани’ мальӈгана нями’ ёльце маиць. Минхани’ сэдора мэта кабинетханда си”ми ханась. Лоходо’ ёльце таӈго ӈэвысь. Хуркари” ӈухуко”, падко”, ной паны” ӈэдёвыць. Нид миць лахарёми’ ӈацекыта нямна пядась. - Маня” кабинетва” ёльце вэӈго. «Северные россыпи» кружокамдо’ не ӈацекыни’ ёльце ӈатесетыдо’. Выӈгана вадёвы” нибям’ ня”амба нин тохоламбю. Сэдора пирӈадо’. Харта ӈод” школаханана” етри сидна” нядаби”. Ӈодь мядонда туркваб” ӈудандо’ терад маня” сэдабасетыва”. Ӈамгэм’ пэрмава” манэ”лабтамбасетына”. Яна” тиӈгэвна илена” ӈэрм’ тер” нямна ӈэда конкурсха етри сидна” ханзеты”. Таняд сяхарт терси нива терцету”. Ӈудина пансеты. Я’ сяр’ ниня’ сидна” тотрев сэдорана яӈгу, тикым’ ӈани’ ян тэворпана” хамедамбива”. Ханзер” сэдоравандо’ нямна ӈыльнякуй кинохана харта манэ”ӈара”. Пыда ной панэхэна мадавы” ӈамгэм’ ваде”мам’ манэлабтамби. Тикамда манэ”манда няю’ AR.YAMAL приложенийм’ телефоната” мю’ мэда” . Пуна интернетра” табцадара”. Тикы пуд сидяӈг ед тидхалера”. Тикарихина манэтара”. Сидяӈгава” ненадумдмасавэй. Нида манэяда”, намтыда”. Марина Яр падвы."
https://vk.com/wall-147614552_1086,"Ханени” закон Хэвы си”ив яляхана ханени’ серо” минрена департамент няд Олег Истрати ервадо’ лаханась. Пыда едэй законмʼ ваде”ӈась. Едэйвана ӈамгэ то”олха ватом’ ӈадимям’ хэтась. Тюку илаӈгана хусувэй ханенан’ хане падар” ни тэвор. Ӈоякариˮ тарана ӈавэдо’ таня”. Тикыd ханзер” няндоʼ тэв”мандоʼ пунда яӈгосеты. Тикы серо” сибдамбавам’ ваде”ӈась: - Сие ниць нюртей яляхад округнаˮ сер’ хане мэта законаваˮ яӈгамась. Илебця тамна сянда ханесэйӈэ толы, тедари я’ мядотан’, хабартан’ хане серо”ӈа. Ӈахат хане падро” нюртейӈэ товы ненэцяӈг” мипидонзь. Теда закон ватохана тарця ниˮӈа. Хусувэй ханена падвы падармʼ манэсартадо’. Няaэдя иры’ падро” ма”ламбаӈгудо’. Етя таславы программан’ ӈэдарамбаӈгудо’. Ненэць’ тикы серт aоб’ ни таркаӈгаӈгу. Тарем’ хибяхарт ихиня вэва ни ӈэӈгу. Тарця программам’ етя хоӈгудо’. Тикы сермʼ етя ӈадимдевы комиссий маниеӈгуда. Таняна халядани” серо” маниенаӈэ манзаранаˮ, прокуратура’ терˮ мэӈгуˮ. Ханениˮ общественной организаций” сырпато’ ӈани сава. Ӈадимдевы манзаяваˮ паднанаˮ вадетадоʼ. Сиеˮ ниць иры нюртей яляхад электронной сервисдо’ aадимы. Таня хусувэй ненэць’ падвы падарта ӈэдара пирта. Хэтуванда вадамда толаӈгудо’. Сяӈок ненэць’ хане харвам’ манэтаˮ. Несэймы законанаˮ сер ӈани’ ӈадяӈгу”. – Ӈэрм терˮ ненэциеˮ ед сава вато яӈгу. Ненэцяӈэ мал’ ӈоб’ пирсаваˮ. Ханевандоʼ нерня падродоʼ нянаˮ ӈэдарабтоʼ серо”ӈа. Иры’ ямбан’ ма”ламбавыˮ падродо’ ӈобт хулцопидо’. Выӈгана ненэця” ӈахана иле”, тамна варкабата тарци” еˮэмня едэй серо” ӈадимдембиваˮ. Пуда падро” тэвравы” ӈобтарем’ падарцавэӈэ хэсь пир”ӈада. Сян ханесэйм’ ӈэвам’ ӈани тасламбидо’. Небо няхар” юр” ханена хаборта ед падармʼ ня”амвыць. Тюку по ӈоб’ тарем’ хане тасламбидо’. Ӈани” ханесэй”мана ӈобтикы тарця. Ханеванда ненэця” тарем’ ӈадимдембидо’. Нюрте хане падро” ӈокадм’маламби”. Пуна ӈани’ таӈок ненэцие падро” хэвханандоs тидхалембиˮ. Ӈобт хулцосо”махад ханевандаˮ хартоʼ ӈадиберӈаˮ. Ханеванда ненэця” ӈамгэ то”олха сянда я’ сармик”, нув’ сармик” сянда ӈэвахад тене”. Ханева паӈохона инспектордо’ манзара”. Тарця падро” нямвы поӈгана хэд иӈудм’ нёдана ханяхарт ни’ хант. Хартоʼ иленя ненэциеˮ поӈгана я’ сармик сяндаӈэ манзарана” танясеты”, яханана” тарця тамна нивы едте”. Тарем’ няданзюрман’ харвани” ни’ хомбю. Едэй ӈадимы законахана тарем’ ханяӈы ханена” инспектор нядабаб”тоʼ серо”ӈа. Тарем’ хане падартамдоъ хомбаӈгуˮ. Няданзюрман’ харвана” маняˮ ханени” серо” минренаха” турпато’ тара. Нядандо’ aамгэм’ пэр”мамда намдаӈгу”. Пыдо’ ӈод ханя хэбяхадандо’ теневаӈгуˮ. Хуркари” серкана нядаӈгудаˮ. Невхы илаӈгана тарця сер ӈани’ танясь. Илебця нямна ӈани’ лаханаць. Манисям’, сяни по” ямбан’ хане ни серос, сяндаӈэ толы. Ӈокдадоʼ вады”, сяха хане ненэцие” ӈэдарамбаӈгудо’? Пыдо’ хусавэй по ӈок”мамдоʼ тохоламбэдо’. Сарпитоʼ ниня’ мэˮ. Тарем’ сян ӈэвамдо” хамедамбидо’. Тарем’ ӈод” минрена манзаядо’ тыˮ ӈокадмʼ ӈарханда нида манэ”лабтамбю. Поӈганандоʼ ниˮ илеˮ. Савовна манэ”мандо’ е”эмня нара тиртя ӈанохона тирманзь тасламбидо’. Ненэся ӈокмы ӈэбто хадаба ӈэдарамбаӈгудо’. Ханзер” таславамдо’ та’ намдаӈгува”. Нув сармикˮ ӈани’ тензебтейдонзь. Ӈэрмʼ няна сиднтет нисерць ядоʼ ӈэвы. Я’ сармик” ӈани’ таня малюрӈа” . Тарця яˮ сянзь серо”ӈаˮ. Наӈэдя по’ ямбан’ лэтрамбидо’. Таддикахад серт еремы” ненэця” сяӈок есям’ салдамбавам’ тене тара. Ӈардадоs ӈоб’ ӈокамдамбада”.  В. Пыриркоʼ падвы."
https://vk.com/wall-147614552_1085,"Тасалкуць Хэвы си”ив яляхана Приуральской районхана Аксаркахана тасалковам’ мэ”ӈаць. Райондо’ ерв”, ӈэрм’ тер” Советандо’ ненэця”, общины” серо” минрени” хавна округна” Заксобрания’ депутат’ товыць. Пыдо’ тыто” хадо”, сехэры” хурка ӈэва нямна лаханакурӈаць. Пэ” тер” сыв’ Верхне-Полуйской сянда яхана тыдо’ пэръядо’. Ядхананда таб’, пэ сехэры” ӈа”. Мюсер”мандо’ ёльцяӈгана тикы маторпа” тара. Матолабидо’ тэхэна мэна” ханяна ӈэвамдо’ харто’ тасламбидо’. Депутатва” Эдуард Яунгад тарем’ мась: - Матолаби” ханяна ӈэвам’ тасламбава ёльцяӈгана нюрте ненэцие” вадам’ намдаӈгува”. Лаханако ня”тына”. Салехард-Надым ӈэсонд ӈэда сехерым’ ниня ӈэда матолаби” ты” пэртя” хартоманэ”лабтаӈгу”. Пуна’ вадито’ саир”мана яӈгамдамбаӈгудо’. Тикы хавна Эдуард Хабэчевич школахана манзарана Сергей Лондон’ Заксобрания’ ненадумдамам’ ми”ӈась. Тикы няда иланда’ ямбан’ ӈэрм’ тер” ню” хуркари” тарана серк” тохоламби. Тарця таром’ хаврамбавамда ерв” манэ”мэдо’. Марина Яр падвы."
https://vk.com/wall-147614552_1084,"Ненэй ненэцие” театр Россияханана” театр ед сертавы пом’ ядабтамбива”. Театр – сырта” ненэцие нерад ӈамгэв’ иле”мям’, мэкад ӈамгэ” манэ”лабтамби. Кинораха, ӈопой тикана сянакода ненэцие тидпой маниеӈгуд. Маня” ненэцяӈэ тарцява яӈгусь. Ты” сапо”лана иры пудана яляхана Салехардахана иленаӈэ сидна” ӈобт ма”лаць. Салехардахана ӈэрм’ тер” театрдо’ ӈадимясь. «Ӈэрм нумгым’» нюбе”ӈа. Ненэй вадавна лаханаком’ манэ”лабтамбиць. Нянандо’ тамна хаби”, ӈысма”, тасу’ хаби мэць. Вадидо’ луца вадан’ тэврамбидонзь. Ненэй вадам’ ехэрана спектакльм’ таминдо’ хамедамбидо’. Нюртей спектакльва” «Таер хэбидя яля» нюбе”ӈась. Ӈоб” таняна илам’ манэ”лабтамбавы Едэйко Сэротэтто ӈэвысь. Пыда тарем’ мась: -Тикы спектакльхана мань актёрӈэ тарадамзь. Тохолковани’, манзаранани’ пуд вадини’ мэ”манзь турцетыдм’. Ненэцие” нерад лахана ёльце тоенана сер ӈэвы. Ихинани’, тад нерня ненэй ненэцяӈэ ӈани’ спектакльна” ӈадимда”. Сергей Худи спектакалян сырмы, мась: - Тюку яля’ ӈули” ненадо’ сер’ ӈа. Ӈэрм’ терӈэ театрва” ӈадимя. Сырмы” ненэця” ёльце маимбиць. Лаханаком’ манэсо”махадандо’ тамна маид. Спектакль пуд ёльце пон пеидо’ тоибидонзь. Хусувэй турмы” ненэця” едэй театр нямна сейхад ӈэда вади” мэ”ӈаць. Тад нерня тамна ӈока едэй спектакальдамдо’ ӈате”. Галина Ядне падвы. Сидяӈг” Нечей Сэротэтто сертавы."
https://vk.com/wall-147614552_1083,"Салехардахана ма”лыць Салехардхана ты” сапо”лана иры пудана яляхана, Ляр’ яха салаба ниня мядо’ мяравыць. Хахая мюсерта” Ямальской, Приуральской’ район’ тер” ненэця” сянакованзь товыць. Тикана хуркари” себар” хибяри” ма”лёвыць.Ты” пэрти” яляхана хасава” пирдырӈаць, таро”ӈаць, хано” санарпиць. тэхэна, мерета «Ямаха» мэць пирдырӈаць. Мядонда ненэць’ ёльце ӈокась. Хуркари” лабка тэвравыць. Выӈгад товы” ненэця” хусувэй тарана ӈамгэдамдо’ таняд хось пирӈаць. Нехеня тарана яёл” – ӈокась, тохоця”, хар” мал’ ӈопой ян тэвравыдонзь. Хасава” тынзяӈо”, нензарця” тэмдабиць. Тюку по’ ӈоб” ехэрана мядм’ манэ”лабтамбиць. Луца” «Иӈудота мя”ӈэ» ваде”ӈадо’. Таняна хуркари” луци” мутры” тэвравыць. Датчик”, видеокамера”, домофон” термы. Тикы ӈамгэ” мал’ ея мяд мюня мэць ӈани’ сава ӈэӈгу. Ӈадьбято’ ӈод” тарця ненадо’ яляна манэ”лабтаванзь тэвравыдонзь. Тюку по нюртей халям’ хырабади” конкурсм’ сертавыць”. Таминдо’ жюриӈэ тарана ненэця”, мядонда” халэдо’ хорпиць. Пирдарма” ирмня концертм’ манэ”лабтамбиць. Хуркари” сёё” мэ”ӈаць”, тараць”. Якутияхад товы Рагтына Тымкыль не ненэцие” маябтэйдась. Тарем’ мась: -Сёхонани ты” туро”, хутийм’, ню”ням’, ха”лэвм’ ма”нэлабтамбидамзь. Ямалан’ сидя мэва тур”ӈадм’. Ненэй ненэця”, хаби”, ӈысмы” танявахад институтхадни’ теневадамзь. Пыдо’ иландо’ Якутия’ тер” ненэцие” то”олха. Вэсакоми’ хаби ӈэсь, округанда ирмня хэсь нив пирас. Тикы мядонда хуркари” яхат” товыць. Ӈоб” мядо”мы Светлана Пантюк мась: - Ты” пэрти” сянакова ялям’ мя”на тер” ня етри’ ӈатесетыва”. Мань илни’ ямбан’ Салехардахана иледм’. Тарця ненадо’ ялям’ нива ӈэдарамбасету”. Теда ӈод” пирдырма ялян’ хубтахана тодамзь. Тюкохона хусувэй теневана, манзара нята нямд ядабтаӈгун’. Ӈэрм’ терхад хуркари” тарана пива”, тамна ӈани’ мэта ӈани’ пива” хоӈгун’. Сянакова ялэ” нёйда ӈэдарамбю”. Хусувэй хонрамбавы ненэцями’ сейхад ӈэда вади” хэтась. Салехардахана ӈэва сянакова яля’ ёльце сававна мэ”ӈаваць. Ӈани’ понда ӈэсонд ӈатенаӈгува”. Галина Ядне падвы. Сидяӈг” Марина Ярой’ сертавы"
https://vk.com/wall-147614552_1082,наши командировки
https://vk.com/wall-147614552_1079,"Паднанава"" манзара💪👌👍✊"
https://vk.com/wall-147614552_1078,"Паднанава"" манзара👍💪👌✊"
https://vk.com/wall-147614552_1076,"#НяръянаНгэрм #Командировки #ЛюдиСевера #Загс Марина Яр в командировке успела взять небольшое интервью у молодоженов, которые познакомились через соцсети."
https://vk.com/wall-147614552_1074,Умелые руки учеников школы-интерната из посёлка Тазовский
https://vk.com/wall-147614552_1071,"На Ямале  скульптуры  портят дятлы  Сегодня в Салехарде участники расширенного заседания Общественного совета при департаменте по делам коренных малочисленных народов Севера ЯНАО обсудили вопрос реставрации скульптуры князя Ивана Тайшина в природно-этнографическом комплексе посёлка Горнокнязевск. – Любая скульптура требует определённого ухода. На территории музея поселились дятлы. Они портят все, – говорит Валерий Елескин, председатель Общественного совета при департаменте по делам КМНС ЯНАО. – Самое неприятное – в глазу памятника выдолбили дупло. Мы попросили сделать реставрацию. Получили ответ от Евгения Колтунова, директора департамента культуры ЯНАО, что в течение определённого времени будет проделана работа. В рамках проведения фестиваля восстановят скульптурную композицию. Хотим попросить на период реставрации памятник отремонтировать. Напомним, в августе 2003 года деревянная скульптура хантыйского князя Тайшина, первого наместника русского царя на Ямале была установлена посёлке Горнокнязевск. В руках князя – почётная царская грамота как символ власти, а рядом – ворон, символизирующий мудрость."
https://vk.com/wall-147614552_1069,#НяръянаНгэрм #СянаковаЯля #ДеньОленеводаСалехард А вы завтра придёте на День Оленевода на берег реки Полябта? Мы вас будем ждать!!! 🏆🥇🥈🥉
https://vk.com/wall-147614552_1065,"Ӈацекы” лабтэйко Тюку по Россияна” тиӈгывна ӈаябэй ӈацекы” ед мядонзэй” хамедаць. Лабтэйко мипаӈгу”. Тикадо’ хуркари” тарана ӈамгэхэна” терта. Имбытад”, мата мэта яёл” тамна ӈани’ ӈамгэ” таняна ӈэӈгу. Округханана” ӈод” ӈани’ лабтэй ӈуда’ тер” едемы” не” нютё” ед’ ня”амарпаӈгу”. Хэвы си”ив яляхана сава юнм’ намдаваць. Округна” Ерв марцьхы Татьяна Бучкова, лекар” серо” минрена департамент манзарана”, ӈока нюсавэй не” нидо’ ядабтаць. Пыдо’ лабтэйко’ тер” манэсарӈаць. Ӈаебэй ӈацекэхэ” хурка ӈамгэри мядонзэйӈэ таравам’ тасламбиць”. Вымна мюсерта” не” тарця мядонзэй” няморпи”. Тарця лабтэйко мюня’ хобатна ӈацекы” тарана ӈамгэридо’ ӈа”. Лабтэйко ниня’ сэр’ варк падтавы. Тарця хорбко мирта 29 ёнар” еся. Не” тарем маць, ӈацекым’ халтамба мэта ваннам’ мэсь тара, тадтикахад комбинезондо’ сава ни сэр’ варк хакоця сэда сава. Галина Косыгина падвы."
https://vk.com/wall-147614552_1064,"#СохранимРоднойЯзык На канале ""НЕНЭЙ ВАДА"" новый плейлист - Лаханако. По ссылке найдёте несколько ненецких сказок в исполнении Надежды Салиндер. Приятного просмотра!"
https://vk.com/wall-147614552_1061,"Камчаткахана ханзер” ненэця” иле”?  Мань нюми’ Галина Косыгина- ненэй недм’. Герцен’ нюбета университетм’ маледамзь. Пуна мякни’ Ямальской районан’ тодамзь’. Нюдякоця школахана ненэй ӈaцекы” тохоламбидамзь. Школава” Сюнэйсаляхана ӈa. Ӈамгэ’ пиркана Камчатка’ няю’ илеванзь хаядамзь. Таняна музейхана, администрацияхана манзарадамзь’. Таняӈы я’ тер” иландо’ ненэй ненэцие” то”олха. Маня” помнана” вадава” яӈга вы” тер”, пяк” таня. Ханяӈэхэна нина” ни”на хамедасету”. Коряк” помнандо’, вададо’ ӈани тяро”мысь. Поӈганандо’ хуркари” нымылан’ (халям’ пэртя”), чавчувен’ (ты” пэртя”) танявыць. Пыдо’ нярьяна халям’ хадаби”, тирибямда сэротамбидо’. Саць мирець мирдапидо”, тикы тирибяндо’ ӈавута ёльце сава. Ханяӈы” тэсавэй”. Ненэй мядодо’ ӈaни’ таня”, юртаӈэ вадеядо’. Мальцидо’ кухлянкам’ нюбеӈа”. Маня” Ямал ява”, ӈэрм’ няна тадтикахад выӈгана’ яда салмъя, Камчаткахана вулкандо’, хойдо’ ӈока”. Коряк’ тэнз” лаханакодо’ таня”. Ти, ӈопойдо’: «Сяхав варӈэ нюмда Куткынняку ӈэвы, сармикм’ хадаба хэвы. Тикана тудм’ сертавы. Писякоця” ӈаворман’ харвавы”. Куткыннякоход’ тудакоцядамдо’ хонрамба пявы”. Пыда няхата” ӈамгэхэртм’ нивы мис. Пуна писякоця” варӈэ тусавэй падамдо’ ситирмэдо’. Тута сивня ӈарханда хэвы. Куткыннякор мяканда товы, пухуцяда сита тэдормы, вэва вадахат пуня’ хэвы. Ядэртаханда хонаравы. Хонёдаханда писякоцид” варӈэ’ сэв’ ӈодяхана падтавыдо’. Куткынняку юрквы, харта сидяӈгамда икна манэмы. Ёльце паскойӈэ хэвы, икна ӈэда харта пыхыдамда’ хамзахалмэда. Тадтикахад ит хэвы». Тарем’ ва”алкана Камчатка ям’ сертавы Ӈэрё Камчаткан’ ты” пэртина” хаяць”. Пыдо’ коряк” маня” ненэй ненэцяӈэ ты” пэр”махана тохоламбаӈгудо’. Тикы нина” таняна ханзер” илевамдо’ сэван’ манэ”тадо’. Таняна илевани” мальӈгана ими’ ӈоб’ мяни’ нямна ӈэсеты. Яхани’ харвасетыдм’. Теда харе яни’ хобан’ тэв”махадани’ ими’ ёльце сава. Харни ненэй ненэциени” ед’ ӈарка таром’ хаврамбаван’ харвадм’. Г. Ядне падвы"
https://vk.com/wall-147614552_1060,"Законахана нядаӈгудо’ Пельвож Салехард хэвхана ӈа. Тарем’ по’ сидя вэкна ненэця” таня тэва нидо’ пирас. Та’ имня, тиртя ӈанохана ӈарка хардан’ турӈа”. Нара, ӈэрё тид таславы сехэрэдо’ яӈгу. Илева таняна ненэця” сюмбакм’’ ватабиць. Посёлкаханандо’ тум’ хабтабади” депо, aацекы” сад, лекар мято’, электростанциядо’, тиртя ӈаното’ площадка’’ таня. Тикы нямна хэвы си”ив яляхана Заксобрания’ депутат” лаханаць. Сие ниць ирыхана Пульвож нямнатидпой тасалкода”.Эдуард Яунгад тарем лахана: «Таняна илена” ненэцие” ед законм’ сертаб”нана” иландо’ сибёмда. Тарем’ ни” маендорт”». Галина Ядне падвы."
https://vk.com/wall-147614552_1059,"Музейва” хурка ӈэӈгу? Тада иры’ ямбан’ Салехардахана илена” ӈэрм’ тер” Леонид Васильевич Лапцуй ирина” музейм’ ваде”ӈа”. Таняна манзарана” ненэця” маним, пакалман’ харвадо’. Ӈани’ ненэцие” вадавна етя ӈопой лохом’ хаеванзь пэрӈа”. Тарця ӈэвамда, нивамда мале пон тасламбидо’. Тикы няю’ паданана” хибяри” теневана ненэцие” хонрамбиць. Пудана юн” тарця”. Маним’, музей хурка, ханзер” манзараванда нямна ты” сапо”лана иры 26 яляхана лаханакурта”. Округна” культура серо” минрена ерв Евгений Колтунов вадавна, хибяхарт музейм’ нида пакалпаӈгу. Тэри минрена манзаямда яӈгамдаӈгу. Теда ирина” невхы иле мяд’ вэкна Василий Подшибякин ед музейм’ сертаӈгу”. Пыда ӈавнанда газм’ тарпрамбадаӈэ таравысь. Ханзер” нюмдевамдо’ тамна тасламбаӈгудо’. Пудана вадамдо’ Салехардхана илена” ӈэрм’тер”, серо” теневана” хэтаӈгудо’. Марина Яр падвы."
https://vk.com/wall-147614552_1055,В этом году в Сочи появился новый туристический объект — Оленья ферма  Манзараван харвана сертамдоʼ хартоʼ хомбиˮ. Хибяхартан ниˮ енˮ.
https://vk.com/wall-147614552_1049,
https://vk.com/wall-147614552_1045,"Участники международного форума, посвящённый  году сохранения родных языков коренных малочисленных народов России шлют привет нашим читателям газеты «Няръяна Нгэрм». «Юлия Талеева, газета «Няръяна Вындер»город Няръян Мар."
https://vk.com/wall-147614552_1044,"Участники международного форума, посвящённый  году сохранения родных языков коренных малочисленных народов России шлют привет нашим читателям газеты «Няръяна Нгэрм». Раиса Яптунэ-Таймыр."
https://vk.com/wall-147614552_1043,НАЙДЕН! ЖИВ!
https://vk.com/wall-147614552_1039,"#НяръянаНгэрм #Прокуратура манзара Ӈацекыˮ хибя лэтрамбаӈгуда?! Тасу яв няна прокуратурахана манзаранаˮ ненэй вадавна паднанаха” лаханаць. Таняна сибдамбада серодоʼ ваде”ӈаць. Ӈэрмʼ терˮ ненэциеˮ закон” сер ханзер” ся”мам’ хэтаць. Школа-интернатханаˮ тохолкодаˮ нисянадоʼ, небянадоʼ вымна мюсерӈаˮ. Тыдоʼ ма”ламби, невхы иландоʼ саирмʼ нёдаˮ. Тохолкованзь ӈэдаравы нюдё” мание яˮамыдоʼ. Вадёнавамдоʼ манэць нидоʼ пирас. Тохолкода” ӈацекы” хартоʼ иле”, ӈарка ненэцянзи закон саирмана нидо’ пирас, падаркана мэйрамбада. 2017-2018 похона ӈэрм яна” прокуратурахана манзарани” вадавна, ӈацекы” вадабава нямна ӈока” вэва” ӈамгэ” ӈадибермыˮ. Школаханаˮ тохолковадоʼ, интернатханаˮ илевадо’, закон’ сер нядабавадоʼ пай ереберӈа. Интернатхана мэнаˮ теда закон’ саирмана хибяхартахана ниˮ тара. «Россияна” Гражданской кодекс ч.4 ст.35 » тарем’ лахана, школахана тохолкодаˮ нюдяко ӈацекыˮ, интернатханаˮ иленяˮ индатоʼ минре хартоʼ яˮамыдоʼ. Нисянатоʼ, небянатоʼ еˮэйӈэ школыто’ ерв” хаморӈаˮ. Закон сер тохолко мякна, интернатхана илеˮ. Тарем ерватоʼ саӈон ереберӈаˮ. Ерводо’ хусувэй сертоʼ падаркана тидхале пир”ӈадоʼ. Тарця манзаям’ ханзер” минревам’ законˮ ватохонаˮ пады. Пэртя манзаяхадандоʼ ӈацекы” савовна тохолкобтоʼ серо”ӈа”. Илелавадоʼ сава ӈэбта тара. Закон няд мэйрёбтоʼ сероӈа. Хусувэй ӈацекым’ ӈарка ненэць’ маханда няд лэтрамбабата сава. Школыто’ ерв” – тохолкода” ӈарка няӈэ ереберӈа. Закон сер пыда ӈацекыˮ лэтрамбабата серо”ӈа. Нянанда манзарана” нида” нидаˮ ӈани нядаӈго пирӈадоʼ. Россияна” закон «Об опеке и попечительстве, №48-ФЗ, от 24.04.2008 года» тарем’ лахана. Ӈацекым’ ханзер” вадабавам’, тохоламбавам’ ваде”ӈада. Хибя ӈамгэ манзаям’ пэрмада пады. Ӈэрм яханана” ӈоб’ тикы тарця няданзюрта закон танявахад теневаваˮ. Ӈопой вы’ терˮ ӈацекынаˮ интернатхана, школаханаˮ закон сер ниˮ илеˮ. Ӈацекыˮ ся”ма нямна ӈэда падро” сяхаӈгарт ниˮ сертабю”. Тасу яв няна, тикы сероʼ манзаямы, прокуратурахана манзарани” поӈгад ӈаркадандоʼ Алексей Кугаевский тарем’ лахана: – Выӈгад товы ӈацекыˮ интернатханаˮ сабе нидоʼ мание. Серо” пэртяˮ няхананаˮ тарця тидхале нянандоʼ ни тара. Интернатхана иленяˮ ӈацекыˮ ханярина ябеˮ. Сяркам’ ӈа”мы тохолкода” хадёйӈэ хэсь пирӈада. Ян’ ӈамгэна хэбидя иʼ ни серос, тамна хась пиртадоʼ. Манзаяваˮ минревана ёльцяӈгана ӈока сермʼ хамедаваˮ. Лекарахатˮ, палытанахатˮ намдоръянаˮ. Тасу явхана Гыда хардахана ӈацекыдоʼ саць ябеˮ. Ханзеркарт тидхале яˮамынаˮ. Небо Тазовскойхана интернатхана мэна aацекым’ лабкан’ aэдаравэдоs. Сяркам’ тэмдавы. Иле мята хэвхана, тюванда нерня ӈамэда. Ӈопой, пыхадамда мятюле нивэда пирдале. Ян’ мантэвы, хонаравы. Пихиня ядна ненэць’ манэ”мэда. Ӈацекыˮ мале ӈудидаˮ, ӈэдаˮ ханимы”. Тюле”мяхадандоʼ лекарˮ савумдадонзь. Тарця иле”мя” ӈэрм яханана” ӈока. Ханяӈы ниˮ ӈадиберˮ, такалпидоʼ. Тикы вэва сер” паӈгамда хось тара. Мань тарем’ таславась, ӈэрмʼ терˮ ӈацекыˮ интернатханаˮ сабе нидоʼ мание. Хартоʼ ивнандоʼ иленя тоˮолха. Тикы серм’ сибдава няю’ Тасу яв’ ервахаˮ лаханадамзь. Таняна ибидорӈаˮ. Хусувэй ӈацекым’ падар сер ӈарка ненэцянд мэйра тара! Законхана тарем’ пады, ӈацекы харке хэб ӈарка нянда серӈэ толёда. Таёльцяӈгана тарця вэва ӈамгэ” яӈгода”. Ӈарка ненэцяˮ вадабада ӈацекыдоʼ савовна мание пяӈгудоʼ. Ӈэрм яханана” ӈацекэхэртана лэтрамба яˮамаваˮ. Няби вадахана ӈацекынаˮ харна нисяэ, небяӈэ маниебна тара. Хибя тяхасовна ӈани ненэця ню”на” маниеӈгуда? Сяхари серонаˮ харнаˮ минребна тара. Тикарихина ӈацекына” таӈга ӈока нито’ поӈгана вадёнаӈгу”. Хибяхарт вэва муӈгана нидо’ хомабаӈгу”. Ӈацекына” савари иӈудм’ нёдаӈгу”. Интернатхана иленя ӈацекыˮ закон саирмана хибя лэтрамбаӈгуда”?! Тарця сер Тасу’ яв нярина ни”ӈа, ӈодь” ӈэрм’ тер” илелава яхавахана” серодо’ вэвари. Тедари’ хибяхарт тидпой вадам’ мэмдавэй. Неры лаханако нямы няни’ вадавна ӈока вэва ӈамгэм’ школахана такалпидо’. Сяхари тамна интернатхана тохолкоди”, илени” поӈгана тамна ӈарка мая ӈадимб, маси таёльцяӈгана ервона” вадам’ мэтнакы.  В.Пырирко падвы. Сидяӈг” М. Яр сертавы”."
https://vk.com/wall-147614552_1038,"Сянакова яляˮ паӈодоʼ + видео дополненной реальности, фотографии, к которым прикреплено видео, помечены логотипом AR.YAMAL."
https://vk.com/wall-147614552_1036,"ВНИМАНИЕ! Пропал человек! Просьба всем, кто видел пропавшего, связаться с членами поисково-спасательного отряда «ЛизаАлерт» по номеру телефона +7 (912) 071-32-08 , +7 (912) 434-91-19"
https://vk.com/wall-147614552_1034,О маленьких тундровичках – Дашако и Ленако
https://vk.com/wall-147614552_1033,"#ПишемНаЛесном  Серия публикаций на лесном диалекте, посвящённый юбилею Верхне-Пуровского совхоза о оленеводах-ветеранах.  «Тэӈи - выӈкай дилм нятапёта» Тат’ ӈявта диԓихана совхоз «Верхне-Пуровский» шитчет’ дю” хампԓяӈк пота кайны. Неԓьчеэй няна 1934 похона Шурышкарский района шеԓтамы, «Мужевский» совхоз нимимай. Тайня тытуӈ” шехӭ” вомтаны хыԓаӈ 1945 похона Пуԓ’ дян ӈукадяай тытуӈ нисыдё” танамайтуӈ, Ямало-ненецкий окружной исполком таԓям тасԓамыта. Чукян томахатоӈ «Верхне-Пуровский» совхоз’ӈя патмайтуӈ. Таӈок пу” дямпны шанат дил кадештуш, чуки дяԓяха” хомана тäвмата -таняна мансԓамы, четаӈ мансԓана” нешаӈкат ӈа. Деԓимяшо нямыма вэко Енкся Ильмович Пяк чет’дю” ӈуп пуӈ ты” падиԓьши «Верхне-Пуровский» совхозхана манԓаӈаш, хомана мансԓаманта деэмня куԓкаԓи патԓота - грамотита, дипломута веԓву мимы тадя.  Пон чахатата дямалана вэку, ӈучита шема ӈамчуманы ништу хас. Енкся Ильмович Пяк тамна нючауди’ӈя мансԓа тохомы. Кан’видям нямпёмаӈ мян’ӈя каймяхата, ты” падёԓьш мансԓаштомай. Хыԓан тыӈканхана ӈайтаԓё, таӈичохона -ненэй вальӈанохана дятэԓьш, шанат дяӈ ӈут’ маташтомай. Тохоԓкоман хапта’ӈу куптаӈ нимай тохоԓку, 1964 похона школамта хитаԓамыта, вынт каймай. Таньдёԓьчкана выӈкна диԓина” нешаӈи” каса нитоӈ тохоԓко миманы ништомытуӈ хас”, навэт тохомахататуӈ, каԓтан диԓисош каймянтуӈ тайхана. Енкся Ильмовичи маньшту: «Таньдёԓьчкана тэхэна мансԓана” чадю ӈяштуш, таԓям пастух’ӈя шади няамӈаш. Чуки дяханана ты” канԓи” мэштуш, машен”кан, чиԓта” кан выша тадя”. Шаӈкмян пэнтди”, ԓуши”, куняԓиӈ каймян хаттоӈ, тыӈ канхана тайвапёштунаш. Ӈуп мэмахана няхаԓ дюԓ” километрахат ӈука ӈут ӈайтаԓёши маташтумаш. Совхозна «Верхне-Пуровский» веԓӈайши Андрей Игнатьевич Слободсков мансԓаӈаш. Вынуӈ ты” нисы”няӈ ӈайтаԓё директорма канаштумаш, тайня дяши хэл” каймяхаты” валь ӈануудехана -колданкахана чукины Таԓканы Пюԓ кысумна таштумаш”. Матор ӈану таньдёԓьчкана выша тадя» Енкся Пяк чет’дю” ӈуп пуӈ ты” падеԓьш «Верхне-Пуровский» совхозхана манслаӈаш. Ши́ча’ дю” хампԓяӈк помта ты” нисым няампё, бригадир’ӈя мансԓа матаӈаташ. Таньдёԓьчкана дилы чукиӈ тооԓа ниш’ӈа. Мюшини” ты” кану”, нешади” мяту”, нисыдю” камна, пдицы ԓуши” дяхана томан” неԓьня, дяӈ пендяайхана ӈамэхäԓт дякоштомай. Енкся Пяк тадяай дилмта вивхаԓьши маӈа: «Лекаԓ выӈкна дякоштуш, рациԓ дикуты, ӈамԓатма” - дяувдетма, шайудитама таки Выӈкина лапкахат, шича’ дюԓ” километраӈ дёԓьчкана ӈайта, тэмташтумаш. Мансдяма шемяштуш, чешча” хаштуш, мятуна” кынюй няштуш, веша кэԓколына” меԓ ӈатоштуш, дюпашаԓамштуш, чикехана’ ӈу ништумаш ман” дилма вэйма, мансдяма шеэмӈа»,  Неԓьчеэй Пуԓ’ дяханана каԓту” шеԓтапё чепьмантуӈ деԓьчкана ӈайвата ӈука няштомай. Нешаӈи” чупей пяй’ мяту” мильш мансԓаштомай - ӈутахана, ненэй пилахана пядяай матуԓпёштомай”, тайня чики матуԓмайтуӈ петоӈ маԓьчхана тайвапёштомытуӈ. Мяту” пи” камна деты мемытуӈ мяту” кэԓ туӈ’пят мэштомай. Таньдеԓьчкана машен”кан дякумахана нешаӈи” ты”канхана, ԓапяхат мэта пяй ӈанохана шанкмян каԓват дилант таԓана ӈамыдё тайвапёштутоньш. Ненымана выйнуӈ вайма ӈяштомай, хамохана тамян пя” тайванана ништомай’ ӈа. «Мань ӈупчики нятакоштуташ мяту” пи” тыӈ канхана тайвапёши. Хыԓаӈ матуԓмы пяӈи” дям’ԓаӈкан тэйвамахатана, ӈопт шаԓхадя виимня, дяхаӈ кысумна Таԓкан каԓитана” неша” канаштутоньш. Кынсуманяна ӈай тонԓоньш кяштумаш вальӈанохана, коԓамы” ӈамԓат мымпё, таньдёԓьчкана совхозхана таԓьча халаку” ватапёштуш», маньшту Енкся Ильмовичи. Вэкуӈ ватахана” понанта тэӈи, пон мэта, нэхэмай”, ништомай каны”. Таԓям нешаӈи” н,айтаԓёши” шанат ӈуту” маташтомай. Четаӈ дяна шедю вома, татӈу ниня мэта тэӈи” ӈамы нэхэтуӈ ӈайты. Ӈашкӭ” куняԓин, каймян хахампатоӈ, неньшаԓ ӈайта, минта ԓусаӈ канан - бураныхи, машинаха ӈамташтут. Чуки ноптухуна дилта выӈкна ӈинԓимя, хомяхама, таԓям куки нешаӈи тэхэтоӈ деняԓ ништу шеԓос. Вэко маньшту: «Тышипёди выӈкна куше диԓины. Тэӈи - нешаӈ тывсума, куна шайкана, хямна” ченят, маня ниԓинана ченят шичина чуки дяԓян тэвԓамы». Пон тэхэна мансԓама - шеэмна мансдяш, чикехана’ ӈу Енкся Пяк минԓената ты”та нисым” путахана хома патаԓт камԓаштуташ. Енкся Ильмович ватамта няампёта, вивӈутута бригадир’ ӈаймы. Талям хомана мансԓаманта деэмня, шанат награтета веԓву мимы тадя. Четаӈ вэко манԓе пеншихина мэӈа, пушаӈ няӈи тамна выӈкна диԓиӈахаӈ, нич нятапё, нюувдехеч майпё. Таԓкахана пяй мяч тадяп’ӈу, каԓтыхина куптаӈ ништухуӈ мы”. «Каԓтыхина куптаӈ ништуй’ мы”. Вынт ӈаԓмы, выняӈи меԓьчаӈ шедюкуувден тохомы нешиӈ пяй мякна диԓиши нита пилас. Чуувна диԓина пон ӈамым падиԓватмэӈ ни мэн, шаӈкмян выӈкай дилант таԓана ӈамы -каԓи ӈутахана шеԓтапёта нинив. Дюԓнуӈ тамна пäмчаханта дюԓкнай, тыта ӈомчиты, тайня тыншаӈкана тэта нямаԓпенԓны, ӈайтаԓё каймянта мэт, ӈука тыта ӈисын. Четахамаӈ ӈашкӭ таньше нитуӈ пиԓас, деняԓ тыӈ’канхана ништу дятэԓ, ӈаначёта машен’канан ӈамташтут. Дяӈ чиӈкимана таньше кадя»  Пушаӈ няӈи Зоя Игрюмовнаӈ 1970 похот ӈокна мэӈахаӈ, чет’дю” кашем’ дю” пуӈ ӈуп вив мэши диԓиӈахаӈ. Нич хомана ватаӈаханьш, четаӈ ни нич чупей мансдяӈ няӈ тохоԓкомахахатоӈ каԓтыхина хомана мансла”, диԓе”. Каса нюхудёч Сергей и Вячеслав нешаӈ шеԓ мэӈахаӈ, выӈкна диԓиӈахаӈ, непой чена 1917 похона крестьянское (фермерское) хозяйствам «Ихьяхинское» шеԓтаӈаханьш”, ӈокна каԓьтуӈ тытуӈ падиԓмантуӈ мэт. Чики виӈы нешаньч Енкся Ильмович комы. Маня Пюԓ’ дяханана пытуӈ камнантоӈ таԓьчам шеԓтамэ нешади поӈкна шан дику. Вэко пон нита нюувди куше татнел,ьняӈ диԓишат нямна вивинтоԓьчту, маньшту тохоԓкоматуӈ вайма ниӈа, четаӈ дил ӈинԓима, ӈыман выӈкай диливсома пон чукинта тооԓа ӈайты. Няймы вот чувы дилтуӈ, нешантуӈ ватам ништодя дюԓ. Лариса Айваседо патмы"
https://vk.com/wall-147614552_1029,
https://vk.com/wall-147614552_1027,
https://vk.com/wall-147614552_1026,"Хоракатна Лэ”мор”, няби Писяко Е. Н. Окотэтто падвы."
https://vk.com/wall-147614552_1025,Нас читают на лесном диалекте
https://vk.com/wall-147614552_1024,Хибя си”ми нядаӈгу? В. Пырирко падвы.
https://vk.com/wall-147614552_1017,Ӈанимбойʼ! Пихиня нумда ёльце сава!🌞🌞🌞
https://vk.com/wall-147614552_1010,"Халяда” Яра иры’ пудана яляхана сыв халядани” няд юн” намдаваць. Теда мале няхар” юр” сидя юкад вата тонн халям’ ӈыдавыць. Ю” предприятий” округханана” халяда”. Си”ив ю” тоннм’ «Тазагрорыбпром» предприятий ненэця” ватавыць. Пыдо’ сыра Тасу яв няна поӈгарӈа”. Идюрцям’, пайхам’, палкурм’ ватаби”. Яёл халя”- пыри”, нёя” ӈани’ поӈгаӈга”. «Антипаютинской» совхозхана ӈани’ Тасуя в’ няю’ халядаванзь ядэрӈа”. Пыдо’ ю” тет тонн халям’ ватавыць. Саля яв няна тедари сэвририм’ хадаби”. Таняна Новопортовской ненэця” ватаӈгурӈа”. Пыдо’ маӈгты” иры сидяюдимдей яля пират таняна халядаӈгу”. Саля яв харавна пырим’, нёям’, лысум’ лабцёй халэ” ватаба ӈэдарамбидо’. Таняна Горковской халязавод ’ тер” поӈгарӈа”. Пыдо’ мат” ю” тонн халям’ ватавыць. Ӈокадо’ пыри”, нёя” . Аксарковской халязавод мат” юкад вата тонн халям’ ӈыдавыць. Тикыдо’ ӈобтикы ӈокаюм’ пелядо’ нёя”, пыри”. Халядо’ мал ӈэбто’ ӈокамдо’ Салехардыхы комбинатан’ ӈэдарамбидо’. Лимбя ирыхана таня сидя юркад вата мат” юр” тонн халям’ тэвравыць. Марина Яр падвы, сидяӈг” пыда тадтавыда."
https://vk.com/wall-147614552_1008,
https://vk.com/wall-147614552_1003,"#НяръянаНгэрм #ЛитературнаяМинутка И вновь с вами литературная минутка. Сегодня представляем стихи Любовь Прокопьевны Ненянг, ненецкой писательницы и поэтессы.  НОВОСТИ В далёком посёлке Учился брат. Я новости брату Привёз в интернат. Он слушал меня, Строганину строгал. Я всё по порядку Ему рассказал. Собака поймала Песца на дороге. Стал очень капризным Олень однорогий. Мама мне сшила Сакуй меховой. Папа принес Куропатку домой. Он спас куропатку От белой совы, Иначе бы ей Не сносить головы. Упала к ногам, В темноте притаилась, И сердце, как рыбка, В груди её билось. Ручного оленя Я сам распрягал. Слушал мой брат, Строганину строгал… У нас было много Проезжих гостей. И всё. Больше нет новостей. автор: ©Любовь Прокопьевна Ненянг"
https://vk.com/wall-147614552_1000,Программа несэйма В. Пырирко падвы. Также статью можно прочитать в PDF-файле.
https://vk.com/wall-147614552_994,"Дорогие женщины, вас поздравляют мужчины-оленеводы из Пуровского района💗💗💗💗💗🌺🌺🌹🌹🎈🌺🌺🌺🌺😻😚"
https://vk.com/wall-147614552_993,"Милые и очаровательные наши женщины, девушки, мамы, бабушки, девочки ! Поздравляем вас с праздником весны – 8 марта. Желаем вам от всей души крепкого здоровья, неувядающей молодости и взаимной любви! Пусть прекрасные чувства согревают ваши сердца, а вы оставайтесь всегда такими же неповторимыми, как сейчас. С праздником вас!!!💕🎈🌹🌹🌹🌺🌺🌺 С/у редакция газеты ""НЯРЪЯНА НГЭРМ"" и ""МЫНИКО"" В качестве бонуса читайте статью В. Пырирко на ненецком языке, посвящённый Вам милые дамы!  Тюˮуй сюрнямʼ янʼ хамолаˮ Тыˮ сапоˮлана иры сиднтетимдей яля ӈарка хэбидя яля. Ираваˮ ӈод нюртей нарэй ирыӈэ толы. Не хэбидя ялямʼ ханярина мэць харабтаваˮ. Сава вадаханаˮ хадананаˮ, небянанаˮ, нябакунаˮ, не нинаˮ, не нюна хомбинаˮ. Мядонзэдамдоʼ няндоʼ мипиваˮ. Маняˮ сиддоʼ илнаˮ ямбан сяӈаваˮ. Сяхари нядаӈгуваˮ. Маняˮ яхананаˮ хэбидя яля ӈадивома хубта. Ӈопой илемяда тарця, няби яна вакхана неˮ вадамдоʼ мэмыˮ. Америка яхана, 1857 похона Нью-Йорк маркана иленя не тохоцям сертабада заводахана манзаравыˮ. Пэртя манзаядоʼ ёльце тоенавы. Неˮ ӈударихинаˮ яˮебтёвыˮ. Ялэd, ирыˮ, поʼ ямбан мунзи манзаравыˮ. Пыдоʼ ситтоʼ ед хибяхарт вадам хэтуванда нивы ӈадибер. Тамальӈгыˮ похонаˮ яʼ ханярина сабе законˮ яӈговыˮ. Ӈамгэри серкана няӈэмд закон сер нэкалць тоенавы. Таддикахад недбядоʼ ӈули тянё ӈэвы. 1857 похона, тыˮ сапоˮлана иры сиднтетимдей яля ныланава яляӈэ еремы. Манзаранаˮ не ӈоб малёвы. Ӈавармʼ пиримба мэмы еддоʼ ӈудаханатоʼ няˮамбавыдоʼ. Ядвандоʼ сер няби ӈудаханандоʼ едамдоʼ ладыбавэдоʼ. Марнадоʼ ӈарка ӈэвы. Тикы ялям тарем нюбеӈадоʼ «Марш пустых кастрюль». Тамальӈгана неˮ минреня манзаямдоʼ сибямдевэдоʼ. Недбямдоʼ ӈарамдавэдоʼ. Тад пуна, 1909 похона ӈоб тикы Америка яхана, няби Германияхана иленяˮ, Социалистической партияхана мэнаˮ тюˮуй илемяхад тархалё хэбидя ялямʼ сертаба пявы. Копенгаген маркана малевы не ӈопой юр мянˮ ӈэвы. Юкад вата сиˮив яхад товыˮ. Хусавэдоʼ хартоʼ яханандоʼ ханзер илевамдоʼ вадемы. Тикахана неˮ хэбидя яляд ӈадимдевыˮ. 1911 похона, тыˮ сапоˮлана иры юкад вата хасаваюдемдей яляхана нюртей международной не хэбидя ялям мэмыˮ. Германия, Австрия, Дания няна неˮ хэбидя ялямдоʼ савовна мэмэдоʼ. Пуна хэбидя ялямдоʼ тыˮ ниць ирыхана мэць пядонзь. 1914 тыˮ сапоˮлана иры сиднтетимдей яляхана мэйрамадоʼ ти. Совет ила мальӈгана неˮ хэбидя ялямʼ харабтадонзь. 1966 похона ныланава яляӈэ тасладонзь. 1977 похона ООН няна ӈарка падармʼ ӈадимдець, тикы яляхана законˮ сер не сяма ёльц. Законˮ ныхадоʼ тарем арамданась. Хэбядя яля сояма яханандоʼ сабе нидоʼ мэс. Поʼ хэмяхад юрадоʼ. Европа яхана, маня яхананаˮ тамна мэӈаваˮ. Ангола, Китайхана, Монголийхана, Непалхана ёльце харабтадоʼ. Ёльце сава, ням сама ёльц хэбидя яля. Школаханаˮ, садикхана не нидоʼ саваˮ вадахана хомбидоʼ. Сёˮ, тра пэрӈаˮ. Ӈацекыˮ етя тохолавы стихдоʼ мэӈаˮ. Ӈамдэдоʼ мядонзэйӈэ мипиˮ. Мяд терˮ мякнатоʼ неˮ нидоʼ яӈга савадэйдоʼ. Тюку ирыхана хэбидя яляхана мал ныланаваˮ. Нумаˮ нара няю ярамахад мал маймбиваˮ. Выӈгана иленяˮ нинаˮ ӈобтарем тикы яляхад теневаˮ. Ӈацекыˮ ненэцяˮ ӈани яхад товы хэбидя ялэ ӈани хомба пяйдоʼ. Ням сяма няю минда яля. В. Пыриркоʼ падвы. Сидяӈгˮ Марина Яр сертавы."
https://vk.com/wall-147614552_992,
https://vk.com/wall-147614552_990,
https://vk.com/wall-147614552_988,
https://vk.com/wall-147614552_985,"Нядаӈговам’ ваде”ӈа Хэвы си”ив яляхана ты” пэрти” серо” нямна округна” Ӈэвахы ервхана ӈарка тасалковам’ мэ”ӈаць. Таняна Заксобранияна” депутат Степан Вануйто ӈоб” тарана вадам’ хэтась. Манисяв, сэхэ ялян’ ереберти” ненэциена” ед «лэтра”ми”» фондад серта сава. Ты” толабава, хавомбава ёльцяӈгана ӈани’ тараӈгу. Тикы хавна ты” ед таславы комбикорм’ сертаба серо”ӈа. Тарем’ сэрад похона ты” тарцям’ ӈаворта”. Теда тэсялмы ненэциена еси” хэвхана нядэ” хаюрӈа”. Степан Ванюсивич,вадавна факторияхана ядхана иле хардадамдо’ мимба тара. Тарем’ Тазовской районхана 68 тэсялмы мяд’ тер” иле” мятамдо’ ня”маць. Тарця харад” газм’ тарпрамбада предприятий” ӈадимдембада есяхат” мимба серо”ӈа. Тарем’ вадамбой харад илам’ тохолаӈгу”. Марина Яр падвы."
https://vk.com/wall-147614552_984,"#ПишемНаЛесномДиалекте  Нешадина ватан, дял,ям - кал,пюл,кай, тал,кахай школа-интернатхана мэн,атоньш.  Маня районханана н,ашки тохол,ковш школахана, н,ыди учрежденихина международный шанат нешади тэмс ватан, дет н,айта дял,ям мэн,аш. Чики дял,ям понанта 1999 похона нешади ватан, дет шел,тан,атоньш, н,ал,ка дяна чел, ватана дет шел,умантун, мэт. Н,оп шел,ы дяна томна кал,ьтун, ватамтун, мэта нешади тэмсы хомна н,ука, куки пел,ята дин,кума нян, навэткунан миндя. Тал,ям пу тахана л,ушинаа маньшту – чадю нешадина ватам сохранидяш тал,а. Чета чуки 2019 помаа ООН патал,мана чадю нешади тэмс вачи дет нядём н,а. Кал,пюл,кана тохол,кота н,ашкее ныдихи маныши нешади ватан, дет н,айта уроктон, пил,и хашан,отатун,. Нешади ватан н,ашки школахана тохол,ампюши шичитун, тапатампюта нетон, пон кул,кал,и вильта заняти шел,ташту. Таньше мэши н,ашкее тохол,ампюмэйтун, материалутон, дёльче хомна каматаштутун, Кал,пюл,кай школахана неделян, дямпхана н,ал,кампой нешади н,ашкее сочиненим нешадина ватамана патпиш, пел,ьтон, конкурсхана мянал,яш – кукитун, пили хомна неша ватамана тон,лаку. Нючампой классхана тохол,кота н,ашкиудее н,ай рисунку конкурсхана шанакуш. Чейна маня ватаманна мунуманы нюча классхана тохол,кота н,ашкиудее ништу хас. Тал,ям кал,пюл,кай школахана таньше падел,ьштутун,. Тал,кахай школа-интернатзана н,у н,уп тал,ям нешади, капиди н.ашки дил,е, тохол,ку. Нешади вачи дет н,айта дял,яхана чукехена диктант пытыпёмай – «люби и знай родной язык» нимича, шел,ттун, кал,итун, ватамантун,. Н,оп шел,ы матдю н,ашки диктантым патн,аш – нешадина ватамана няхал,дю няхал, н,ашки патн,аш – капиди ватамана шичадю хампл,ян,к. Капиди ватан н,ашки тохол,ампюши чейна неньшал, н,айты. Танякуй похона учебнику ватантун, дет патмай – чики патл,отон, федеральный стандартмана патмы. Чета второйхат чепяш шеэв классхана тохол,кочи учебники манл,е дёл,чимэтун,. Чета л,усан, патал,кана маня нешадина, капидена, хантуна вата – маай пу тахана дин,кумтаны. Маня кал,ьна нипна чуун, падил,тыы нешана вата навэт кунны дюл,аш пян,ама. Андрей Пяк патмы"
https://vk.com/wall-147614552_982,"Ӈацекы” тохоламби - Ся! Нёда тюрыс! Хибя сававна падтаӈгуда «Мынико» газетан’ сертавыда ӈэдабтаӈгуна” – тарем’ Евгения Хативна Скрябина ( Салей) ӈацекыда табедамби. Тюку яля пыдо’ вы иламдо’ падтамби”. Тохоламбадида мал’ ненэй ненэця” ню”. Нидо’ тэхэна вымна мюсерӈа”. Харта ӈод” Евгения Хативна ӈани’ ӈавнанда хойхана вадысь. Мале школахана тохолкованда мальӈгана ӈацекы” тохоламбадаӈэ хэсь тасладась. Пыда мале сян по’ Тазовской районхы Ӈэдя хардахана нюдяко ӈацекэхэна манзара. Ты” пэрти” ню” луци” вадан’, падарт тохоламбида. Ненэй вадамдо’ нидо’ юрыбю”. Тикы’ урокамдо’ ӈацекыда” ёльце ӈатесетыдо’. Тюку яля’ ханя падтаӈговамдо’ намда”махадандо’ минхандо’ сенасялмаць. Тэсида Наталья минханда карандащамда” нэкалӈась. Ӈэдалёда нисямда падарт тэврась. Ханзер” хаер” нумгана ӈэдалёро”мида манэ”лабтась. Яр Дмитрий ӈобтикы сыв мэта балокамда падтась. Тарця мята ядхана ӈокая ханода сертась. Ӈарво”махаданда пыда ӈани’ тарця хано” мимбаӈгу”. Тарця ненадо’ урокм’ Ӈэдя школахана мэ”ӈаць. -Ся! Нида” нёда лаволамбю”! - Евгения Хативна янамбовна манма. Марина Яр падвы."
https://vk.com/wall-147614552_981,Тоса илеваˮ В. Пырирко падвы.
https://vk.com/wall-147614552_976,"Слышите, звон! Весна летит на быстрой упряжке. Наступил месяц Март. Яра иры –месяц выпадения оснований старых рогов и появления молодых мора-пантов, или месяц поворота года. Это время ясного неба и снежной слепоты. В этот период времени оленеводы производят ремонт нарт, упряжи, снаряжения. Благодаря теплой погоде люди больше времени проводят на свежем воздухе. Усталость, хворь покидает пожилых людей, а детским забавам нет конца."
https://vk.com/wall-147614552_973,Евако Нохоко (ярабц) Няё Ейкович Вэнго падвы.
https://vk.com/wall-147614552_968,"Сегодня Леониду Васильевичу Лапцую исполнилось бы 90 лет  «ЕСЛИ, ЛЮДИ, СПРОСИТЕ ВДРУГ МЕНЯ: «ПОЧЕМУ У МЕНЯ ДВА ИМЕНИ?» – Я ОТВЕЧУ ВАМ, ЧТО ВЕДЬ НЕ ВСЯКИЙ МОЖЕТ С ДЕТСТВА НАЗВАН БЫТЬ ВЭСАКОЙ МУДРЫМ СТАРЦЕМ, А ВТОРОЕ ИМЯ ЛЕОНИД МНЕ РОДИНОЙ ДАНО, ВОТ ТАК И ЖИВУ Я С НИМ ЛЕОНИД И СТАРЕЦ ЗАОДНО."
https://vk.com/wall-147614552_956,"Ӈани торова!  Тюку пиваˮ ӈылад ӈамгэхэд сертавы? Приглядитесь, из чего делают подошвы для кисов (обувь). Ваше мнение, ждём комментарии.😊"
https://vk.com/wall-147614552_954,Прыжки через нарты Кар-Нат (Пуровский район)
https://vk.com/wall-147614552_953,"Выездное заседание Координационного Совета регионального общественного движения ""Ассоциация коренных малочисленных народов Севера ЯНАО ""Ямал - потомкам!"" автор фото: [Марина Яр]"
https://vk.com/wall-147614552_952,Тарця конкурс миӈа. Таняку ӈада”!!!
https://vk.com/wall-147614552_950,Фотоотчёт со Дня Оленевода в Кар-Нате автор фото: [Марина Яр]
https://vk.com/wall-147614552_944,"#НяръянаНгэрм #Мынико #Ӈацекы” падна” ☝🏻☝🏻👇🏻👇🏻текст с переводом Ӈатенадм’ Маня” Ӈэдя’ терва”. Хардана” ёльце ӈарка. Ханяӈыдо’ няхар” яӈорэй ӈа”. Сельбя няна едэй школахана тохолко пэйваць. Ӈули” вэӈго. Тарем’ ӈод” хой мякни’ харвадм’. Тэхэна ӈэдалёрмам’ ӈатев. Тикы нерцюна ты” пэрти” сянаковам’ мэтава”. Классана” тер” мал ӈэбто нисянадо’, небянадо’ тута”. Мань ӈобтикы ӈатенадм’. Пуна ты” ниць ирыхана сидна” мякана” ханаӈгу”. Тедари тикы ялэна тамна хубта, ӈатенадм’. Яптунай Константин падвы.  Жду Я учусь в Гыде. У нас большой посёлок. Есть даже трехэтажные дома. Этой осенью я пошёл в новую школу. Мне очень нравится, учёба даётся легко. Но мне всё равно хочется домой в тундру. Жду не дождусь, когда смогу покататься на оленьей упряжке. Скоро у нас будет День Оленевода. У всех моих одноклассников приедут родители. Я тоже жду. В конце мая у нас начнутся каникулы и мы поедем в тундру домой. Эти дни наступят не скоро, я жду, жду..."
https://vk.com/wall-147614552_936,Тёплый конкурс😉
https://vk.com/wall-147614552_931,Ӈани торова! 🖐🏻🖐🏻👋🏻👋🏻 Начнём рабочую неделю с кроссвордов.
https://vk.com/wall-147614552_930,"С 23 февраля!!!🇷🇺 Армиянаˮ сояˮма яля Совет илаʼ ӈадимяʼ мальӈгана солдатӈэ тарана ненэциеˮ едʼ ӈарка хэбидя яля ӈадимясь. 1918 похона, тандаяʼ ӈарка ервӈэ хэвы В. Ульянов. тарця ватомʼ ӈадимдесь. Тикы хавна армиянʼ турта солдатˮ едʼ военной присягамʼ сертась. Мэё вадам миʼмы ненэця ервотаˮ табекохоʼ инзелебтаˮ сероˮӈа. Едэй хэбидя ялямдоʼ таремʼ нюмдедонзь «День победы Красной армии над кайзеровскими войсками Германии». Тамальӈгана Германий яхананаˮ иленаˮ ненэциеˮ саюˮ турмыˮ. Пуня мардавыдоʼ. 1923 похона солдатнаˮ хэбидя яляʼ нюмʼ яӈгамась – День Советской армии и Военно-морского флота нюбеӈась. Тикахана ёльце юнета яляӈэ хаясь. Янаˮ терˮ ненэцяӈгана нись манзара. 1941 похона саюˮ товаʼ мальӈгана хэбидя ялядоʼ сензьто мюйʼ мэйрамбись. Хибяри теневась, янаˮ солдатˮ табˮламбадаˮ ниˮӈа. Саюˮ поʼ ваераˮмахад тикы яляхана хасавахаˮ малˮ мяндонзэйˮ няˮамарпиˮ. Саваˮ вадаханаˮ ханярина хомбидонзь. Ӈацекыˮ няюндоʼ ӈобанзерʼ сёˮ мэӈаˮ. Янаˮ терӈэ, малˮ хамедамбиваˮ, тараванда ёльцяӈгана хасаваˮ ямдоʼ сянзь ӈаниs юркаӈгудˮ! Тикы хавна хэвыˮ саюˮ едʼ ӈабтавы памятникхаˮ ӈамдэдоʼ тэволаˮ. Теда лахана юнета ялямʼ таремʼ хомбиваˮ. Беларусийхана, Украинахана ӈаниʼ мэˮӈадоʼ. Ӈаркаˮ ненэцяˮ тарця серкатˮ теневаˮ. Теда хэбидя ялэˮ нива юрыбавандоʼ няю ӈока сермʼ солдатӈэ таравы, сайнормы хибяри вадёданаˮ ӈацекэхэˮ минреˮ. Сяхарт я сяр ниня саю ниня саю яӈгова еˮэмня няндоʼ вадеядоʼ. армиянаˮ сояˮма яляʼ едʼ, теда солдатӈэ тараниʼ едʼ сейхад ӈэда вадиˮ ӈэдарамбиваˮ. пыхыдадаˮ мэйрамбидаˮ, саˮӈадаˮ, нёдаˮ хаӈгувˮ. В.Ханебцёʼ падвы."
https://vk.com/wall-147614552_927,"Берегите свой язык! Говорите и изучайте ненецкий! С таким призывом обращаются представители старшего поколения, рабочая и учащаяся молодёжь, дети. На ненецком заговорила даже эвенкийка. Смотрите наш видеоролик!!!📹📹📹📹 Напомним, 2019 год объявлен ООН Международным годом языков коренных народов Мира.  Вадава” лэтрахава” Тюку си”ив яляхана ненадо’ ялям ядабтамбиваць. Яра’ иры 21 яляхана яна” тиӈгывна «День родных языков» ялям’ мэ”ӈаваць. Хасаваю” по’ тяхана ненадо’ яляӈэ ЮНЕСКО ватовна сертавы. Тянё тэнз мэта ненэця” культурамдо’, иламдо’, вадамдо’ лэтрава е” эмня минредо’. Харта ӈод” мэтава” пова” саць ненадо’. 2019 по’ ООН ватовна ӈобтикы вадина” мэ”мана” няю’ ӈадимдевы. Харта ӈод” маня” ненэй ненэцяӈэ падарм’ ехэраваць. Вадава” нюрте хэхэ” книгы сертаба пявандо’ мальӈгана падарт тэврадонзь. Тамальӈгана 1826 пось. Пуна Совет ила пэ”мяхад ерво” ватовна ӈэрм’ терӈэ ена” ӈопой алфавитм’ серта” таслаць. Теда тамина тикы буквавна толаӈгурӈава”, вадава” тохоламбива”. Няръяна Ӈэрм газетава” нюрте латиницахана падыбидонзь. Пунари ӈани’ нита тотрев кириллицаӈэ сертадонзь. Пудана по” хуркари” ехэрана мутра ӈадибелыд.ь Теда газетамда толабавамда хавна киноӈэ манэць, ненэй вадамда намда пирӈара”. Тюку кинова” вадамда лэтрава няю’ сертавэвава”.Нида” тарем’ лахана”. Тикамда манэ”манда няю’ AR.YAMAL приложенийм’ телефоната” мю’ мэда” . Пуна интернетра” табцадара”. Тикы пуд сидяӈг ед тидхалера”. Тикарихина манэтара”. Сидяӈгава” ненадумдмасавэй. Нида манэяда”, намтыда”."
https://vk.com/wall-147614552_926,"Едэй ӈуданданадо’ Мале танякуй похона «Ямал-ню”на”я! Ассоциация Салехардахана тохолкоди” ӈобт малэйдась. Илаӈгы ненэця” организациядамдо’ сертаць. Тикы тальняю нидо’ харто нядабидо’. Нара ты” ниць ирыхана соя”ма ялямдо’ ядабтамбаӈгу”. Мале сидя ю” подандо’ ханда. Хэвы си”ив яляхана ӈани’ ӈобт тэворӈаць. Ӈуданданададмо’ тэрабиць. Мандалаваханандо’ нерде ханзер” по’ ямбан’ манзарвамдо’ ваде”ӈаць. Сававна серо” минревы” нидо’ ненадумдаць. «Ямал-ню”на”я!» ассоциация президентхад грамоты” ня”амаць. Поӈганандо’ тарця нядо’ ӈока” ӈэвы”. По’ ямбан’ нерм’ пэрмы нядо’ Надежда Сэротэтто ӈамгэ то”олха сава серо” минревамдо’ хэтась. Пыда нида” нядмяць ӈока тарана ӈамгэ” сертавы”. Ненэховавна санаторно-лесной школахана тохолкурти” папанадо’ нивы юрыбю”. Надежда вадавна, илаӈгы ненэцие организацияхана нида нядаба ӈока ӈамгэн’ тоховы. Тикыда ӈарка илаӈгананда мал’ тараӈгу. Тэраӈговахана сидя няндо’ нюмам’ Татьяна Климова няби Артур Сэротэтто хэтвы. Колледжхана тохолкурта Артур Окотэттам’ тэравыць. Пыда Сё-яха’ тер. Илаӈгы нита поӈгат” сямянхат ненадодо’. Ситя нядмяць мале сян по” организацияндо’ тер” илаӈгы ненэциеда хуркари” тарана проект” минре”. Юндо’ со. Тэра”махадандо’ по’ ямбан’ тамна тарана сер” ситя ӈар няхата тэвраӈгу. Артур, варер aэя, пом мадавамд нир хамэдаaгу Марина Ярой’ падвы"
https://vk.com/wall-147614552_925,"Тюку яля газетахана манзарана редакторва"" Тарко-Сале хардан тэввы. Пыда таняд тюку си""ив яляхана юнмʼ тэврамбаӈгу."
https://vk.com/wall-147614552_923,"Тарця сянˮ яӈгоя! Лимбя иры юкад вата тетимдей яля Афганистанхана сайнормыˮ ненэциеˮ хэбидя яляӈэ толы. Совет ила мальӈгана янаˮ ервˮ солдатдоʼ сайнорманзь таня ӈэдарэйдонзь. Ӈани яхана коммунист” нидоʼ нядабиць. Таняӈы яхана ямдоʼ тярпавыˮ. Параӈодаӈэ тараван малˮ харвавыˮ. Тарем’ нядаӈгованзь солдатнаˮ ӈэдабтаць. Солдат” ӈарка нито’ табекорин инзелеˮ, ервото’ табеку” сер сайнормы”. Манзаямдоʼ теневавэдоʼ. Сейдоʼ нивыˮ пин. Сайнорць пирмэдоʼ. Солдат” Совет ила мальӈгэхэт, ненэйвана ӈарка сайнорма поʼ пуд ямдо’мэнена” ненэця” ӈули” ӈока ӈэвы. Яхандо’, мякандо’ то”мамдо’ ялямдоʼ хэбидя яляӈэ мэ”ӈадоʼ. Салехардахана Афганистанхана сайнормы” ненэцие ед сертавы Союзм’ есяндоʼ яӈго пакал”ӈадонзь. Теда лахана ни’ манзара. Тандая ӈоб” нядо’ Василий Пырирко «Ветеран боевых действий», «Участник боевых действий» тарем’ лаханась: – Тюку илаaганана” сайнормыˮ ненэцяˮ, «ветеранˮ» юнемамдоʼ нидоʼ хомбю”. Пенсиято’ есяхана маӈгамба илеˮ. Афганистанхана сайнормы” ненэцяˮ ненэй таром’ ӈани ниˮ мание”. Ветеран Совет таробцомдоʼ хось яˮамадоs. Мяциˮ. Ӈадиберта нядми” таром’ ни’ хомбю”. Чечняхана сайнормыˮ, илаӈгыˮ ненэциеˮ ӈоб’ нидо’ тензебтембю”. Ӈарка манзаям’ тохолавдавэйˮ. Тохолко хэсь есядоʼ яӈгу. Мяциˮ. Няюндоʼӈэдя нятна закон” яӈгу. Хомбада пенсияндоʼ есяханаˮ лабкан’ ӈопой тюӈгу. Терсядаˮ вадарихинаˮ енетаӈэ хомбидо’. Сайнормы” юнемадоʼ, таравадоʼ ни со. Илебей ветеранхарт” вэва илаӈгад, хабцяӈгатˮ юнридоʼ хаюрӈа. Вадабада ӈацекыдоʼ хартоʼ индоʼ сер вадаӈгудоʼ. В. Ханебцёʼ падвы."
https://vk.com/wall-147614552_921,Давно в нашей новостной ленте не было ярабцев. Исправляемся. Сегодня вашему вниманию – ярабц из архива 2017 года «Нюдя Тэтамбой». Автор: Няё Ейкович Вэнго.
https://vk.com/wall-147614552_919,
https://vk.com/wall-147614552_915,"Газету ""Няръяна Нгэрм"" с февраля можно не только читать, но и смотреть видео, услышать ненецкую речь. Чтобы погрузиться в дополненную реальность нужно скачать приложение в Play Маркет или App Store https://ks-yanao.ru/ar/ . Фотографии, к которым прикреплено видео, помечены логотипом AR.YAMAL. Видеоролики в газете будут появляться один раз в две недели."
https://vk.com/wall-147614552_914,Первая партия ямальской оленины ушла на экспорт в Финляндию.  Ӈамзина” ханэйдо’ Тандая нердена хасаваюркад вата самбляӈг тонн ӈамзам’ Финляндиян’ ӈэдараць. Тикы «Ямальские олени» предпритяийхад ханавыдо’. Ӈэдаравандо’ нерня тяхасовна лекар” ӈамзи” манэядонзь. Ӈамгэрт хадӈэдам’ ниць хо”. Хусувэй тарана падродо’ тас ӈэвы”. Ӈани’ параӈода ян ӈэдараванда ӈамзи” ӈахакуд «Ямальские олени» предприятийхана хабартава ёльцяӈгана манэсаръядо’. Тикыдо’ Лабытнанги маркад еся’ сехэрэвна ӈэдабтэйдонзь. Таняндо’ Санкт-Петербургхад Финляндиян’ ӈэдараӈгудо’. Тарем’ ӈамзи” ханлавандо’ няю’ 2014 поход ӈобкана манзара пэйханзь. Нюрте Финляндиян’ 50 тонн ӈамзам’ ӈэдабтаць. Хусувэй по’ тикадо’ ӈокворӈа”. Тюку по няхар” юр” тонн ты ” ӈамзам’ ӈэдараванзь тасламби”. Марина Яр падвы.
https://vk.com/wall-147614552_913,"🦊🦊🦊 Тёняха’ кувшинаха’ (Вадако)  Ӈоб’ мэва’ не нянда ӈуво мадаванзь хая. Нянанда молокахана панаць кувшинм’ хана. Молокосавэй кувшинамда сярвы нянь’ ӈуво’ тяха’ сюрӈада. Ханяд ӈэбта ӈод” тёнякор кувшин’ хэвувна ӈадимя, ӈэвамда мюндя сы”aаӈада, молокам’ мал ӈамада. Хэванзь ӈод” пяӈгудась, маянд еремя – ӈэвамда тюхулць я”амада, Тёнякор кувшинм’ ӈэванда ниня миaарць, ӈэвамда парпа, ӈобо” манзеты: – Нявэ, кувшинко, си”ми ӈэдара”ма, сянако мась ӈэя! Ебта”, си”ми тарем нён пэр” нён ӈандесад”, нён иськабтю”, мэськоко ӈэява. Ханзели” пэрпата ӈод” кувшинанд намдортада яӈгу. Тёняконд ненхада париде то: – Ӈатенахаркар”, мань сит пядм”! Сававна ха”амаван, ниб”нанд харва”, мань сит ит’ сэйраӈгудм’. Тёнякор хахаяда яха ня нявоты, кувшинамда ит’ сэйрабтамба пяда. Ит сэйна кувшинар тёнякомда нянанда ханада. Та’малда.  Луца” вадахад ненэй вадан” Н. М. Янгасова падвы. Перевод русской народной сказки рисунок взят из открытых источников"
https://vk.com/wall-147614552_912,"#НяръянаНгэрм Новости космоса, астрономии😊  Ӈани иламʼ пюˮ Американской Университетхана манзаранаˮ учёнойˮ мэбета сырцяӈгана нумгыˮ няюʼ ӈобʼ сырӈаˮ. Поʼ ямбан хуркариˮ ехэрана ӈамгэˮ тохоламбиˮ. Таремʼ сыртахандоʼ яна тоˮолха планетамʼ ховыˮ. Илʼ танява сер’ ӈа. Тикы илена яʼ Барнардамʼ нюбета нумгы хэвхана ӈа. Яля’ сэв’ тотрев планетыˮ юдаби. Вадета нумгыва” иле яхадана потаˮ нямна ӈарка ӈэдараха. Нянаˮ манэць яля’ сэв’ явом’ 2% пирувна тянёвна нянда мипи. Тецьдада –150 градус пират тэворӈа. Саць теця пэрӈа. Тарця яхана ил яӈгова тоˮолха. Ӈани яʼ терˮ учёнойˮ вадавна, тикы нумгы салабахана синды. Ӈылнанда яв’ иʼ таняваʼ серʼ ӈа. Планетанда ядро идмʼ ядемдамбада ти. Невхыˮ по’ ямбан’ илʼ тикахана ӈадимзь тосадоʼ. Илаʼ ӈадимяʼ ед поʼ хэˮмя ӈока. Тиртя ӈанохона таня яля миндарев мимб мат” по’ тяхана тэва пирыˮ. В. Пыриркоʼ падвы. Сидяӈг Интернетхад ханавы."
https://vk.com/wall-147614552_911,
https://vk.com/wall-147614552_910,"Ненэциета” ед Хэвы си”ив яляхана Государственной Думана” депутат Григорий Ледков округхана” тэворӈась. Пыда паднани” ненэцие” лаханако ня”ӈась. Нерде вадина” лэтрава нямна лаханась. Тюку по я’ сяр ниня’ тянё тэнз” ненэця” вадамдо’ минрева няю’ мэ”ӈадо’. Григорий Петрович вадавна, хусувэй вади” харам’ мэ”ма е”эмня ненадо пом’ ядабтамбива”. Лимбя иры пудана яляхана Парижхана вади” няю’ сертавы помдо’ мэ”лаць. Россияханана” Ханты-Мансийскахана тарця ненадо’ серм’ нэӈгудо’. Тодо’ яхат” хуркари” серо” теневана” ненэцие” ӈате”. Теда вадина” нибна” лэтра” тадри я’ сяр’ нид тэнзана” тэмзаӈгуд. Харе вадавна лаханава няю’, нюрте невхы илам’ минре тара. Тикарихана ӈэрм’ терӈэ тамна пон помнана” лаханаӈгува”. Пова” учёной” ӈокамдава нямна нива минре”, тидпой ӈамгэ нянана тарава тасла серо”ӈа. Ханяӈэхэна илева мэлбито’ ё”махадандо’ вадидо’ юрыбидо’. Ненэця” несэй иланд тэворць небянда, нисянда вадам’ нида мэс’. Харе вадам’ мэ”ма няю’ нюрте невхы иринана” илам’ лэтрабна тара. Тикарихина вадидо’ мэта” таняӈгу”. Илаӈгы ненэциена” иринато’, хаданато’ недам’ юрбато’ вадамдо’ ӈани’ ётадо’. Ӈани’ похона ОННхана ӈарка вадам’ минреӈгу”. Вадемантидо’ мале ӈахакуд ма”ламбаӈгудо’. Харе ила, илаӈгы ненэця”, тохолкова, манзаям’ тохоламбава нямна лаханаӈгу”. По’ ямбан’ тодо’ яхана манзарана” учёной” вадам’ мэ”ма няю’ хамекода”. Ямалхана ӈод” ӈобтикы нерняку ӈа”. Нюрте ханзер” округхана сава серо” минревамдо’ вадета”. Ханяӈы яхана вадана нямна серона” саць вэва. Россияханана” теда ненэй вадан’ ӈацекы” тохоламбувандаӈэ сянпой илаӈгы ненэця” тохолку”. Тёняӈы ненэй ненэцие” округхад ӈопойридо’ вадам’ тохоламбадаӈэ тараӈгу. Пова” мада”махадана” вадина” лэтрава няю’ ӈамгэм’ сертавам’ тидпой тасла тара. Тикарихина харе вадавнана” лахана пиртава”. Ӈани’ ӈоб” тарана вадемэда выӈгана илена не” нямна ӈась. Пудана по’ ӈэсыхана мэна” мядм’ пэртя” не” манзараӈэ толёвам’ ваделаць. Законамдо’ нерня ӈадимдедонзь. Ӈэрм яхана илена” ерв” пуня нивыць ӈа. Теда пенсия’ нямна сер яӈгамзь тикадо’ тапхалъй”. Тамна тасламбаӈгудо’. Тюку по’ ея мяканана мэна” не” закон саирмана небдям’ ня”ампабто’ тара. Не выӈгана мэнахаван’ ӈацекы” вадамдо’ тамна мэтадо’. Ӈоб” интернетвана хонаркурмы манисяв, ӈамгэна невхы ила минре тара, та е”эмня илаӈгы ненэциеда” едэй ӈамгэхэ” тохоламбида”ма”. Григорий Петрович вадавна, тюку илаӈгана ӈани’ параӈода вади”, мутры” ханярина тохолаӈгудо’. Харта иламда, вадамда нибта тохола ханяхартана, хибяхарт табеда нида пират. Ӈока вадам’ ханева”, халядава, ты пэрма нямна хонрамбиць. Таӈга ханева пирмандо’ е”эмня ӈэрм’ тер” ӈопой падарт тэвра тара. Тарця мале Ямалхана, Якутияхана, тёняӈы ненэй ненэцие”, хаби” округхана мэ”ӈа”. Ӈани яхана мале ӈобтикы мэлбато’ сава. Тикарихина ханена”, халядана” ненэциена” нюракуць ӈэвадаӈгудо’. Ӈани’ сер ӈэрм’ тер” иле нидо’ пирас. Марина Яр’ падвы. Сидяӈг пыда сертавэда"
https://vk.com/wall-147614552_905,"Хэй, хэй, ехэй!!! 🥇🥈🥉🏆🏆🏆 Скоро, совсем скоро - любимый всеми праздник!!!"
https://vk.com/wall-147614552_903,"Халядо’ ӈока Мэмы похонана” округханана” ю” ёнаркад вата тонн халям’ ватавыць. Таӈокм’ сидя по’ тяхана нэкалмыць. Тюку по’ сидя ю” предприятий” тер” ненэця” ватаӈговыць. Сямянхат ӈока халям’ «Тазагрорыбпром» няна нэкалмыць. Ӈоб” ёнаркад вата самляӈг юр” тонн халям’ ёртидо’ ватавы”. Горковской халя завод манзарана” ӈодь тянёмбойм’ ӈыдавы”. Няхаромдэй ян Аксарковской предприятий’ тер” си”ив юр” тонн халям’ нэкалмы”. Тикы халэдо’ ӈокамдо’ Салехардыхы халэ” комбинатхана банкы” мю’ пэръядо’. Тюку по таняна едэй ӈавар” ӈадимдеӈгу”. Тюку по’ «Орион» артель сямянхат ӈока халяхат” ӈавыдота ӈавар” сертавы”. Няхар” юр” тоннӈэ тикадо’ хэвысь. «Пур-рыба», «Пур» предприятийхана ӈобтикы ӈока ӈаварм’ ӈадимдевыць. Округханана” халэдо’ мирдамбавандо’ хавна Москва, Санкт-Петербург, Свердловской, Омской, Тюменской область няю’ мирдамбидо’. Марина Яр падвы., сидяӈг пыда сертавэда."
https://vk.com/wall-147614552_902,"Выставка ӈэӈгу Яра иры’ нюртей яляхана мел ненэцие хардахана «Руками женщины» нюбета выставка манзаралты. Тикахана не” сертавы ӈавэ” манэ”лабтамбаӈгу”. Пад”, ӈухуко”, паны”, ӈодякохот” паӈгалмы” яёл” хыдя” турта” ненэця” манэта”. Тикы хавна Наталия Зверева, няби Наталья Талигина лэхэт”, пяхат” мивы ӈадимдеӈгу”. Ӈэрм’ тер” илам’ тяхасовна лэтрава е”эмня выстакам’ минредо’."
https://vk.com/wall-147614552_901,Вадемыда тадри газетаханана толангуда
https://vk.com/wall-147614552_900,"Тале ватаӈговы Салехардахана «Россиияна” ФСБ Пограничной управление» манзаранаˮ халямʼ сяндаӈэ манзараниˮ нядабиˮ. Халям’ пэртя няхар” яхад ӈадиберӈа”. Надымской районʼ нямна ядэрмыˮ. Ямбургхана, автовокзал хэвхана ӈэрмʼ тер” халям’ мирдапавы. Хасаваʼ тарана халэтаˮ падар” яӈговы”. 152 сюмбакада ӈэвы. Тикыʼ хавна сявтада танявы. Юкад вата няхар” юдерцям’ тэмдарамбавы. Пограничник” законмʼ мадавэӈэ ненэцямʼ таславэдо’. Сюмбакмʼ, сявтам’, ехэнам’ хадаба законˮ сер’ вэва. Саць сянда халяʼ тензӈэ толыˮ. Хибяхарт тарця” халэˮ ватабабта вэва. Административной серʼ ӈылʼ еремы. Таддикахад уголовной серӈэ сяхариʼ хэсь пирˮӈада. Судхана тикыʼ хавна ӈока есям’ салдаӈгу. Палытанаˮ таславэдоʼ, халям’ падарциʼ ватавы ненэць’ 610 ёнар” есяʼ ӈэсондʼ хадавэда. Ӈэрм яхана хусувэй хибяри законʼ саирмана илебта серо”ӈа. Невхыˮ ненэциеˮ мэсыдˮ луци” законахана ни’ толюˮ. Нюдякоʼ хардаханаˮ иленяˮ саць ереберӈаˮ. Пыдоʼ тэсьда”. Манзаясьдаˮ ненэцяˮ пэртядоʼ яӈгу. Халярихид ханяӈыˮ илеˮ. Мядотоʼ терˮ ӈавламбиˮ, нюдоʼ вадабиˮ. Тарем’ тюку илаӈгана тохолко серо”ӈа. Закон тяха’ нин еребертˮ! В. Пыриркоʼ падвы."
https://vk.com/wall-147614552_899,"☝🏻☝🏻☝🏻☝🏻☝🏻☝🏻 Друзья, при публикации материалов, фотографий cо страницы сообщества ""Няръяна Нгэрм"" обязательно делайте ссылку: https://vk.com/nn.yanao или указывайте [club147614552|@nn.yanao], https://ok.ru/nn.yanao, https://www.instagram.com/nn.yanao/"
https://vk.com/wall-147614552_898,"#НяръянаНгэрм  Фото: [Яунгад Хабэча Хываревич] Ты"" Олени – наше всё!"
https://vk.com/wall-147614552_897,"#10лет спустя  Порой мы не замечаем, как быстро летит время. «Няръяна Нгэрм» с разницей в десять лет. События развиваются постепенно, но, если взять и обернуться назад, вспомнить, какой была газета 10 лет назад . О чём писали журналисты национальной газеты. Сегодня у вас есть возможность сравнить «до» и «после»."
https://vk.com/wall-147614552_896,"Тарем’ харвась Едэй по нерня Госсоветхана хадым’ нултавыць. Нинянда хуркари” падар” ӈыдёвыць. Тикахана тодо’ яхана илена” ӈацекы” ӈамгэ то”олха ӈуда’ тер” ня”амван’ харвобцомдо’ падвыць. Хусувэй ерв” тарця падарм’ нэкалпавыць. Округна” ерв Дмитрий Артюхов ӈобтикы падро” ня”амвысь. Тэравы ӈацекыта” мядонзэяд’ вадамбой мипись. Ханяӈы планшетан’, ӈани’ падвы хоскан’ харвавыць. Тарци” поӈгана ӈопой пирибтя танявысь. Пыда ненэй не. Анна Салиндер Салехардыхы колледжхана лекараӈэ тохолку. Курганхы Илизаров центрм’ лыдо’, ӈэсо”ӈодо’ едени” лекар мям’ манэман’ харвавысь. Ханзер” таняна ненэцие” лекаратамбавамдо’ харта манэтада. Теда мале Курганхана мэ. Ситя округна” представительства ӈэвахана мэна Елена Рудаковская,Курганской областьхана федеральной инспекторӈэ тарана Артём Пушкин ядабтавэди’. Анян’ марм’ манэ”лабтавэхэ’. Хуркари музейвана ядэрмы”. Пирибтяхана ханзер” лы” ӈамзи” ерпавамдо’ ӈани’ манэтада.Тикы няю’ неадо’ мядонтамдо’ ядабтаванзь ӈанэку”. Марина Яр падвы."
https://vk.com/wall-147614552_895,"Сиддо’ намда” Мале сян яля’ тяхана интернетхана Салехардыхы многопрофильной колледжхана тохолкурти” вэнзерка ӈавламбавам’ падыбиць. Хыдито’ варцавэй, мюняндо’ илаӈгы ненэця” хуркари” ӈавыдоцьда” ӈамгэ” хомбавам’ манэ”лабтамбиць. Колледжандо’ ӈэвахана мэна Игорь Трисорука вадамда мэ”ӈадась. Манисяв, тикы сидяӈг”, вада” хумбасяда”. Тарця хыдяхат” ӈацекыдо’ ни’ ӈавор”. Сиддо’ етри Роспотребнадзорхана манзарана” манэсарӈа”. Ю” по’ ямбан’ ӈобкарт вэва вадам’ ӈаврато’ нямна нивы намд. Ӈаврато’ ӈавыцябто’ тохолкода” харто лахана няна пирӈа. Тюку яля’ пиркана прокуратурахад, Роспотребнадзорхад товы” ненэця” манэсаръядо’. Ӈамгэрт вэвам’ нивы ху”.Тохолкода” маним’ тикы яля ӈолова мяканандо хуркари” ехэрана ӈавар”, ӈамгэ” ӈадимы”. Марина Яр падвы."
https://vk.com/wall-147614552_893,"Рубрика #Си""ив яляхана #НяръянаНгэрм  Тыдо’ ӈока” Санэро республикахана тэхэна мэнидо’ ӈани’ таня”. Яханандо’ 93 ёнар” тым’ пэрӈа. Тикыто’ хавна тамна харе иленидо’ таня”. Нядасяда яхана нянандо’ саць ӈока. Ӈадьбято сыв’ хадандо’ тянё ӈэсь ненэциедо’ Ямалхана”, тёняӈы ненэцие” округан’ мюсерць тэворӈа”. Округхана” тэвортидо’ мале пэ” хой” тальняю’ мадавыдонзь. Пыдо’ Шурышкарской районан’ няюд’ пырдари салтыд”."
https://vk.com/wall-147614552_892,
https://vk.com/wall-147614552_891,
https://vk.com/wall-147614552_890,"☝🏻📹📹📹📷📷📷  ""Красный Север"" газетахана «Инстаграм» страницаханандо’ конкурс «Ямальский сугроб» миӈа. Сидяӈг""/видео с хэштегом #гусисугроб таня ӈэдарамбида""!  Авторам лучшего фото и видео достанется по сумке для ноутбука. Она удобная, вместительная, крепкая. С ней можно и в командировку, и в путешествие.  Важно!!! Делая репост, участник даёт согласие на обработку персональных данных Ссылка ниже👇🏻👇🏻👇🏻"
https://vk.com/wall-147614552_880,Презентация книги Людмилы Липатовой и Ирины Окотэтто  о Геннадии Алексеевиче Пуйко
https://vk.com/wall-147614552_879,"в 2019 году тираж газеты ""Няръяна Нгэрм"" увеличился до 3616 экземпляров. Теперь каждый житель отдаленного стойбища читает свою газету."
https://vk.com/wall-147614552_877,"Большинство наших читателей живут в Ямальском районе, и поэтому поводу сегодня состоялась встреча с представителем губернатора в этом районе в Лидией Патьевной Вэлла. В процессе встречи мы рассказали и показали процесс создания газеты, раскрыли некоторые секреты нашей журналистской работы, с которыми сталкиваемся ежедневно, поделились планами , в которых, надеюсь, будут принимать жители отдалённых стойбищ и посёлков Ямальского района."
https://vk.com/wall-147614552_876,
https://vk.com/wall-147614552_875,"Депутаты Заксобрания ЯНАО Эдуард Яунгад и Степан Вануйто вместе с сотрудниками департамента по делам КМНС проводят рабочую встречу по мероприятиям в Надымском районе. 17 и 18 января делегация встретится с оленеводами Ямальского района, выпасающими свои стада на Хэнской (Надымской) стороне.  Мямна ӈэдалёрӈа” «Ямал-ню”на”я!» ассоциация’ тер” самляӈг яля вымна ӈэдалёрта”. Нянандо’ ӈэрм’ тер” серо минрени”, ты” пэрти” департаментхана манзарана” ненэцие”, учёной” ядэрӈа”. Нюрте Надым’ март пяӈгудо’. таняна ассоцияна” паӈг ӈэвахана мэнам’ тэрабаӈгу”. Пуна пирдари” мимбато’ Ярсалинской няхар” ӈэсын’ нултаӈгаӈгудо’. Ерв” пудана юн” вадета”. Ты” пэртина” ханзер” илевам’ манэта”. Ӈэдалёромито’ хара пуна Салехардан’ тэвмахадандо’ вадетыдо’ .  Ненэй вадавна М. Яр падвы. текст на русском языке [админ группы ""Няръяна Нгэрм""]"
https://vk.com/wall-147614552_874,Декабрьский выпуск детской газеты «Мынико
https://vk.com/wall-147614552_870,"Пова” мэ”ӈава” Хусувэй ненэця” луци падар”кана по’ сусава ёльцяӈгана ханзер” илевамда тасламби. Ӈамгэ сава серо” минревамда тензебтемби. Маня” ӈод” «Няръяна Ӈэрм» газетахана паднанаӈэ пова” ненадось. Ненэйвана редакцияханана” ӈоб” ненадо’ сер’ хадкэйць. Илева редактордана” таравы Хабэча Хываревич Яунгад ныланаванзь хаясь. Хэванда нерня тарем’ мась: - Илни’ ямбан ненэй вадами’ мэ”ӈадамзь. Ненэцяӈг” юн” тэволадамзь. Ими’ таӈга. Минревы манзаями’ нини” сертабаӈгудо’. Газетава” я’сяр’ нимня пили” толабаӈгудо’. Тарабата тохоламбавыни’ нядабаӈгун’, ваде”мандами’ тамна ӈока… Тикы хавна газетаханана” манзарана” нина” хуркари” мэкад конкурсхана пирдырӈаць. Ӈобто’ Россияханана” паданани” помна ӈась. Тикахана тянё тэнз” ненэця” ӈацекыто’ сидяӈг” ӈэдарамбиць. Маня” манзаранава” Марина Тэтакучевна Ярой 102 пирдырти” поӈгат” нюртей ян’ хамвыць. Ихиня пои. Вэба ирыхана газетава” «Пять лучших этнических изданий России в 2018г » пирдыр”ман’ ӈэдабтаваць. Сидна” нибто’ тэра ӈод” юнва ӈэдараваць. Ӈани’ похона маси нюртей ян’ ха”амаӈгува”. Илна” нямна минрена конкурсхана” маня” сидна” етри манзаи” манэсарманзь ханзеты”. Тарем’ ӈэрм’ тер” серо” минрена департаментаханана” Няё Еэкович Вэнго лаханако теневани” жюриӈэ тара. Пыда манданда Ямална” тиӈгэвна лаханакула тасламбасетыда. Нюлёко газетава” «Мыником’» нюбета ӈобтикы ӈарка няхаданда ни” хаюр”. Школахана тохолкурта” ӈацекына” хуркари” мэкад падтавыдо’, падвыдо’ ӈэдарамби”. Сиддо’ тохоламбадидо’ ёльце сававна няданзюрӈа”. Мале лимбя ирыхана Ямальской районхы Сёяха хардахана тохолкурта” падвы” ӈадимдеӈгуна”. Тамна ӈани’ школахана тохолкуртахат” падвыда ӈатеӈгува”. Ябтов,ӈани’ юнва” тарця. Маня” газетава” социальной сетьхана хоӈгура”. «Вконтакте», «Ок», Инстаграмхана сидна” толабида”. Ти, тарем’ маня” пова” мэ”ӈаваць. Тадри’ яля’ падаркана едэй пом’ пяӈгува”. Ханярина илебата” ӈод”, ненэй ненэцяӈэ, сензада ӈада! Иланда сехеры пили” хайная. Ӈобкарт парисе”э тир” пявы манзаяхананда сидда” нёя табламбю. Марина Яр’ падвы"
https://vk.com/wall-147614552_864,#ЕдэйПо' «Ямал-ню’’на’’я!» Ассоциация ерв лахана👌👍🌲🌲🌲  ЖДЁМ И ОТ ВАС НОВОГОДНИЕ ВИДЕОПОЗДРАВЛЕНИЯ НА НЕНЕЦКОМ ЯЗЫКЕ с хештегом #ЕдэйПо' Мы обязательно всё опубликуем!!! САВА СЁНЗЯ!!!
https://vk.com/wall-147614552_863,"Невхы иле""мя Тыдоʼ сянди сярвыдоʼ Няё Вэнго падвы."
https://vk.com/wall-147614552_858,"Хонаванда"" нерня лаханакодамда толада""!  Сюдбя Ӈылека (лаханако) Няё Вэнго падвы. PDF - №50 (4907), №51 (4908)"
https://vk.com/wall-147614552_857,"#КосторезыЯмала #Ваˮлёй Чета ямальских косторезов создала некоммерческий благотворительный фонд в поддержку развития культуры и искусств коренных малочисленных народов Севера.  Мелˮ ӈацекыˮ нядабаӈгухуʼ Тандаяʼ сидя няхаюна Яднехеʼ Виктор няби Инна благотворительной фондмʼ «Ваˮлёй» нэˮӈахаць. Пыди мелˮ ӈацекы нядабаӈгухуʼ. Инна Ейлювна Ядне таремʼ лахана: – Вэсакониʼ ня нюдя харад помна ӈэдалёртаниʼ. Ӈацекэдмиʼ пюртаниʼ. Ямалхана хуркариˮ мелˮ ненэцяˮ таня. Пыдоʼ теневаˮ – колледжхана, университететхана тикы няюʼ тохолкодаˮ тянё. Ихинандоʼ масиʼ харванакы, ситоʼ нерня тидхалембададоʼ яӈгу. Тикы хавна мирць мэта ӈамгэридоʼ саць миреӈа. Теда Ямальской многопрофильной колледжхана сидямбой хасава ӈацекэхэʼ тохолкухуʼ. Сабе таремʼ манзараван ниʼ харваˮ. Харниʼ ӈацекэхэртаниʼ няниʼ таремʼ маˮӈахаць: – «Маниʼ тарця манзаяхана манзараванʼ ниниʼ харва, харти пэръядиʼ. Нюдя хасава нюмиʼ тедариʼ ида ядэрӈа. Ӈобˮ- сидя ӈацекымʼ хобнаниʼ ёльце сава ӈэӈгу. Маниʼ тодоʼ тэнзʼ ӈацекэхэна манзараӈгуниʼ – ненэй ненэцяˮ, хабиˮ, пякуˮ, ӈысмаˮ.Ненэй ненэцяӈэˮ ӈамгэхэртмʼ ниваˮ сэкыбюˮ, ниваˮ хусуркуʼ. Харнаˮ мэсыˮмаˮ тарця. Мелˮ ненэцяӈгадˮ хабиˮ ёльце ӈобтˮ нятаˮ, ӈобкана манзараˮ. Сяхаӈгав мань Лабытнанги хардахана музейхана манзарадамзь. Теда вэсакомиʼ нядабидмʼ. Ӈобкана хуркариˮ выставкавна ядэрцетыниʼ, тодоʼ яʼ тиӈгывна ӈэдалёрцетыниʼ. Инна Ейлювна нюртей пыди вэсакондиʼ ня ИП сертавэхэʼ. Талвэдиʼ. Саць ӈока есямʼ нэкалпавы. Манзаядиʼ нивы мий. Ӈамгэриˮ тэмдабада сабеˮ яӈгувы.  Виктория Пырирко падвы. Ӈопой сидяӈг пыда сертавэда, няби сидяӈгахаʼ Инна Ядне личной архивхаданда тавыда."
https://vk.com/wall-147614552_856,"Тохолкуць Тюку по ӈэрм’ тер” вадан’ школахана ӈацекы” тохоламбада Салехардахана тохолкуби” мэ”ӈаць. Тикадо’ сидя ян’ тярмысь. Нюрте вэба ирыхана ма”люрӈаць. Тандая нюдя пэвдей иры’ пудана яля’ пиркана ӈани’ ӈобт тэворӈаць. Тикы няю’ Санкт-Петербург, Москвахад, Сыктывкархад учёной” товыць. Ӈэрм’ тер” вада хавна литература нямна лаханакурӈаць. Тохолковадо’ няхар” ян’ тярмы. Нюрте вэба иры’ пудана яляхана, тохолковандо’ мальӈгана ӈэрм’ тер” вади” грамматика нямна лаханакурӈаць. Ханзер” едэй мутры” нядмяць урок” минре таравам’ намдаць. Хуркари” ва”ал”, лаханаку”, тамна ӈани’ невхы илеми” ваде”ӈаць. Ненэй нянэця” нина” ӈобтикы тохолковаха” инзелець. Поӈгнандо’ мале сянм’ лаханако ня”ӈадамзь. Тазовской районхы Антипаюта школахана товы Антонина Хэбелевна Яптик мась: - Маня” нянана” тарця тохолкова” ӈули” тара.Тюку илаӈгана хусувэй едэй серкат” тенева серо. Тарцяхат ехэрабнанд манзаяр’ тид ни минд. Ӈадьбята сидна” ӈобт ма”лабми”. Тадӈо тодо’ яхат” товэӈэ нина” торамдамбива”. Няхатана” ӈамгэри едэй ӈамгэм’ манэпана” манзаяханана” хортына”. Мал ӈэбна ӈопой серм’ минрева”. Надымской районхы Еръй яха хардахад товы Антонина Тапиевна Ядне вадида тарцясь: - Мань тарця тохолкова” сяхарт нин’ ӈэдарамбю. Манзаяханани’ си”ми ӈэдарабнандо’ ӈока нини” понд тэвсетыв. Ненэй вадан’ ӈацекы” тохоламбдаӈэ тодо’ яхана” илева”. Хусувэва” харта яхананда индя ядан’ тяхасовна манзаямда минреда. Ханяӈэхэна едэй ӈамгэхэт” варкаӈгава”. Тарця” семинар” нянана” ӈарка нядмаӈэ тара. Теда учёнойхат” хуркари” ӈамгэ” намдава”. Яхана тэвмахадана” тикына” ӈацекэхэна тэвраӈгуна”. Лаханако нямы нини” Алла Хосевна, Меретя Григорьевна , Светлана Такучевна, Галина Григорьевна мал’ тарця тохолкова” таравам’ ваде”ӈаць. Пыдо’ тамна ӈока ӈамгэм’ няхатато’ намдаӈгу”. Тохолкуро”мито’ пуд экзамен” мипаӈгу”. Тикандо’ няю’ тарана падарм’ ня”амаӈгу”. Марина Ярой’ падвы Сидяӈг” пыда сертавыда"
https://vk.com/wall-147614552_852,"Паднана нява"" №51 (4908) декабрь иры’ 22 яля  Продолжение читайте в следующем номере №52 (4909)"
https://vk.com/wall-147614552_850,
https://vk.com/wall-147614552_849,"Мат"" яля манзарава,” ю"" яля ныланава” Напоминаем, что на следующей неделе работаем 6 дней😉💪🏻"
https://vk.com/wall-147614552_848,"Что мы едим?  Ӈамгэм’ ӈавор”ӈава”? Мале танякуй похона Ямальской районхы Яр Саляхана выӈгана лекараӈэ тарана нем’ лаханако ня”ӈадамзь. Пыда манисяв, мюсерта ненэциена” едэй хабця”ӈо” мэ”ла”. Тикадо’ хуркари” ехэрана, паранана ӈавар” ӈаворць ӈадиберӈа”. Тандая округна” Заксобранияхана тикы нямна тасалковам’ мэ”ӈаць. Ӈэрм’ тер” серо”, халядана” ненэцие” комитетхана мэна” ӈамгэм’ ӈавор”мава” тасламбиць. Нянандо’ видеовавна Москвахад, Надымхад серо” теневана” учёной” лаханакурӈаць. Пудана мале сян по ямбан’ пыдо’ вымна мюсерта” нина” ӈамгэм’, ханзер” ӈавормамдо’ тохоламбиць. Лекар” маним’, ӈэрм’ тер” едэй хабця”ӈодо’ ӈадимя”. Тарем’ поӈганандо’ ӈайта”, ӈэвдо’ едяна”, тамна ӈани’ ехэрана хабцяӈо” мэта” ӈадиберӈа”. Тэхэна мэнина” ехэрана ӈавар” ӈаворць пэрӈа”. Ӈамза”, халя” толяндо’ ниня’ тяню”мя. Ӈадьбято’ ӈод” хаӈгурта” ӈокма”. Небо учёной” ватом’ ӈадимдевы. Маним’, халям’, ты” ӈамзам’, яханандо вадёдана ӈоди” ӈаворпато’ хабцяӈгат” ехэраӈгу”. Ӈаврато’ ӈокад ӈани’ таславы. Халя ӈоб” яляхана 500-900 грамм ӈокад ӈэбта тара. Ӈавна тарця хабцяӈгат” ӈэрм’ тер” ехэраць. Лекар” вадавна, школахана тохолкурти” интернатхана илени” ӈацекы” ханзер” , ӈамгэм’ ӈавормам’ ӈани тасла тара. Комитетандо’ ӈэвахана мэна Марат Абдрахманов вадавна, тюку таслаковандо’ ӈаварана” тяхасовна манзара пэӈгуд. Тандая сававна яханана” ненэциена” ӈамгэм’ ӈавормамдо’ тохоламбаӈгудо’. Хусувэй намдавы вадахат” тарана законм сертаӈгу”. Учёной” вади” нядмяць манзаямдо’ ӈавар” нямна ӈобкана минреӈгудо’. Марина Ярой’ падвы Сидяӈг” пыда сертавыда"
https://vk.com/wall-147614552_847,
https://vk.com/wall-147614552_846,Хэбидя’ хабця Мале такуна хэбидя хабця ӈадимясь. ВИЧӈэ ваде”ӈадо’. Я’ сяр’ ниня етя таславы пардон сертавдавэй. Округханана” тарем’ хаӈгурта” мянувнандо’ лекаратамбидо’. Лекарато’ ӈэвахана мэна Людмила Волова минрена манзаямда ваде”ӈадась: – Ӈэрм яхананаˮ хусувэй спидхана хаӈгурта ненэцям’ есяси нядабина”. Пардон ӈаркаˮ харад няд ӈэдарамбидоʼ. Ненэциенаˮ есяси савумдамбинаˮ. Тоенана сермʼ ӈобанзерʼ табламбиваˮ. Ныхыри хибяхартм’ ниваˮ табедамбю. Няӈэдя поʼ ямбан’ нядаӈгува”. Тарабата тамна лекаратамбаӈгува”. Ненэцяʼ савума aэсонд манзаяваˮ минреваˮ. Нюмда такалпадам’ ниваˮ манэˮлабтамбю. Хабцям’ манэпана” хибяримʼ нядабиваˮ. Хаӈгурта харта пыхадахаданда ӈаниʼ теневаӈгу. Хабцямʼ хэрабтава няюʼ илaӈгы ненэциенаˮ хибяримʼ едепатоʼ ни серос. Тикы aамгэмʼ хамедамба пясь сероˮӈа. Хабцямʼ хамедава ёльцяӈгана няхар” лекарахаˮ ядэрць тара. Хаӈгурта ненэцяˮ пыхададоʼ нидоʼ сюрпю. Еркаратоʼ сер пардонˮ мипиваˮ Хаӈгуртинаˮ наркотикˮ мэтариˮ ниˮӈаˮ. Небой поʼ сер хаӈгулавыˮ ӈокаюмʼ пеля хонёвандоʼ мальӈгана пыхададоʼ хартоʼ нивыдоʼсяй. Хаӈгурта неʼ ӈокась. Тедахав хасаваˮ таняˮ. ВИЧ хабця иле. Пыхадамда ханзели несэймдамбида. Ӈэрм яхананаˮ ВИЧ хабця сиˮив тензада. Тикы сермʼ лекарари” маниедоʼ. Самбляӈг по’ ямбан’ ненэциеˮ ханзер” хаӈгуромам’ маниеваˮ. Едэй по това ӈэсонд округхананаˮ илениˮ ненэциеˮ няби пелям’ пардонтаван’ харваваˮ. Маняˮ хавнана” ТЭК манзаранаˮ хартоʼ пыхададоʼ пардонтамбидоʼ. Лекарадоʼ сиддоʼ мание. Ӈахана иленяˮ ненэцяӈг ӈани ханӈаваˮ. Ӈопой яӈгавахад мат хабцяӈгад ни хаӈгулаӈгу. Яхана хуркари хабцям табла пардонваˮ таня. Лекар не тарем лаханакусь. Ненэциеˮ савумда лекаранаˮ теневаˮ.  В. Пыриркоʼ падвы.
https://vk.com/wall-147614552_845,"Сензава ӈэхэва” Нюдя пэвдей иры’ юдимдей яляхана Россияна” МИД серо” вадета Мария Захарова Салехардан’ тэворӈась. Пыда юн минрени” конгрессан’ товы” ненэцяӈгана лаханакурӈась. Ӈэрм яханана” сензӈэ иле тара - тарем’ лахарёмда пядась. Ӈамгэри’ вэва сер’ тюку ям’ хэрабтамбабато’ тара. Россиява” хара саирканда етри сензӈэ илева иӈудм’ нёда. Тарем’ ӈод” ява” лэтрамбада ӈамгэри вэва серт ӈанэды”. Маня” пили” яна вак” лэтрамбива”. Тюку илаӈгана ям’ ся”ма ӈани’ ӈарка политикаӈэ хая. Мария Захарова манисяв, сяхари ненся ӈэда юн” ненэцяӈг” тэвола серо”ӈа. Тикарихина помнана” сензӈэ илеӈгува”. Теда я’сяр ниня сиякавна лаханава”, ням’ вомдартамбава тидпой минрена манзаяӈэ толы. Мал ӈэбто’ тарця юн” ява” вэнзерка ваде”ӈа”. Тарця конгрессхана ӈоб” манзаям’ минренаӈэ нида торамдамбида”. Тикы хавна ӈани’ яхана” илена” паднана” нида” яханда хамбата тара. Хусувэй хибяри” ханзер” илевава” харто’ сэвханандо’ манэ”ӈамдо’. Маня” ява” ӈамгэри сава юнм’ минрена ненэцие” ед нэби. Ханзер” манзаравава” та’ футбол чемпионатхана манэ”лабтадась. Хусувэй яхана” товы ненэця” етя таславы картанда таняб’ ханяримна ӈэдалёрць пирӈадась. Тикы хавна хонракурмы” поӈгана политикам’ хэрабтамбада” таняць. Ӈоб” нява” ты” манэ”мамда нивамда хонрамбись. Мария Владимировна манисяв, илена тым’ тюку яля’ пират’ ӈобкартм’ нидамзь манэс. Ӈани’ ӈоб” паднана ӈэрм’ тер” паным’, мальцям’ сервамда нивамда намтиесь. Мария Захарова тарця ӈамгэ ӈэвахат” ӈани’ ехэравы. Пуна ненэй мят’ ӈэдалёрмито’ мальӈгана мядондамдо’ тэхэна ӈэдалёртамбидонзь. Тикыда «Фейсбук» сетьхана тарця ӈамгэ манэсо”мамда ёльце сававна падвыдась. Марина Ярой’ падвы."
https://vk.com/wall-147614552_840,Леонид Лапцуй книгахад’ иӈудота” вади” хара” Группахана” падыбаӈгува”. Маси ӈамгэри серкана пыда вадида” сита” нядабаӈгу.  1. Харта” вадара” иланда” ӈоб’ пандамбамда!
https://vk.com/wall-147614552_837,"Ёльце сава!  Тиражи газет на ненецком и ханты языках, выпускаемые на Ямале, будут значительно увеличены. Об этом заявил губернатор автономного округа Дмитрий Артюхов.  – Неотъемлемая часть Ямала – это коренные народы Севера. Сохранение самобытной культуры и традиций должно быть предметом нашей особой заботы и бережного отношения. Следующий год Организация Объединенных Наций объявила Годом родных языков. Мы приняли решение кратно увеличить тиражи газет, которые выпускаются на национальных языках, – ненецком и ханты, – анонсировал новшество губернатор в ходе своего доклада о положении дел в автономном округе перед депутатами Заксобрания."
https://vk.com/wall-147614552_833,"Хобцоку хода”!  1. Няби меӈга тора, няби меӈга ёря. 2. Вэсако илева’ манзара, манзаяда ни тянювор”. 3. Сехэрэвна миӈа, сехэрэда пунямна малӈэ хан”ӈа. 4. Ӈэрида, сэврида таня”. 5. Хасава’ пыя лата, не пыя ябта."
https://vk.com/wall-147614552_832,"Депутатна"" манзара"""
https://vk.com/wall-147614552_831,Хабэча Хываревич Яунгад лахана
https://vk.com/wall-147614552_828,"Сидна” тенева” Хусувэй по Пермьяхана тодо’ тэнз” ненэця” ма”люрӈа”. Танянандо’ Россияна” тиӈгэвна илена” хибяри” харе иламдо’ манэ”лабтамби”. Форумадо’ Кама яха ядхана минредонзь. Ямалхадна” ненэця” ӈани’ ядэрӈаць. Ӈобто Ирина Геннадьевна Окотэтто , «Ямал-ню”на” я!» правление ӈэвахана мэ. Ӈэдалёро”мида тарем’ вадеядась: - Округхадана” ӈэрм’ терари’ ниць ядэр”. Тюку по’ нянана” башкир”, хадян’ мэць. Пыдо’ Ноябрьск маркад ядэрӈаць. Теда Пермь ядхана Кама яха хэвхана Усть-Качка хардахана илеваць. Маня” ненэй ненэцяӈэ хавнана” хабина”, ӈысмина” ӈэдалёрӈаць. Илма” манэ”лабтавана е”эмня нянана ӈока ӈамгэм’ ядэлаваць. Мядм’ мяраваць. Округханана” ӈадиберта” газета” манэ”лабтамбиваць. Тикына” минхандо’ ханэйдонзь. Мел нена” мядонти” хибяри” сэдора, панорць тохоламбидонзь. Пыдо’ нянандо’ ӈухуком’ сертава, ӈодяком’ паӈгалпава саць мэкад ӈэвы. Тикы хавна ненэциена” хуркари” тохолкуби” манэ”ӈаць.Галина Ачимбоевна Матрас тохолкованда няю’ сертификатм’ ня”амаць. Турмы” ненэця” Ямална” саць манэ”ман’ харвадонзь. Хонрамбададо’ ӈокась. Ханзер” яханана” ты” пэртя” иле”, ӈамгэм’ пэрӈа” , ӈарка”я мяд мюй’ хурка? Мал хонрамбидонзь. Не ӈысми Зинаида Девяткова ӈобтикы «Ямал-ню”на”я!» ассоциацияхана мэна тарем’ мась: - Мань нюртей таня тэвываць. Хуркари тэнз ненэцие” торамтадм’. Си”ми тэнзани ила нямна хонрамбиць. Тадӈо турмы поӈгана санэр”, ӈысма” танявыць. Помнана” илна” саир яӈгавысь. Харта ӈод тарця форум’ ёльце тарана ӈамгэ. Россияна” тиӈгэвна иленаӈэ, хэвханана” илена” нина” илам’ торамдамбива”. Тарем’ помнана” сензаӈэ иле тохолкува”. Тарця тарана форумам’ Пермьхана мэ”ӈаць. Ӈэрм’ терна” таняд сава иӈукна тоць. Намдвы”, манэ”мы серодо’ тамна тяха’ яханандо минреӈгудо’. Сидяӈгахана таняна мэвы ненэцие” маниеда” Марина Ярой’ падвы"
https://vk.com/wall-147614552_827,"Олимпиада пэй Нюдя пэвдей иры пудана яляхана Салехардахана ӈоб” ненадо’ сер пэяць. Ӈэрм ява” , вадина” теневана” ӈацекы” олимпиадахандо’ ма”лыць. Тюку по тёняӈы ненэй ненэцие” округхад ӈани’ тохолкода” товыць. Ӈани’ похо” тасла товы саць тянё. Олимпиадахана яланда сидя юкад вата ӈацекы” мэӈгу. Пирдырма нерня ӈарка лохо’ мюня’ нидо’ ядабтэйдонзь. Ной панытана”, мальцятна тэри маниебцець. Нидо’ поӈгана ӈоб” нем’ лаханако ня”аӈадамзь. Антонина Хэбелевна Яптик Тазовской районхы Антипаюта’ тер. Тарем’ мась: - Мань нюртей по’ тарця олимпиадан’ ӈацекым’ тэврадамзь. Тикы нерцюна школахадана пирдырманзь турӈаць. Ӈоб” по’ сидна” ненадумдаць.Тована нерня пон хамекуваць. Ӈацекэхэна тарем’ ӈэдалёро”ма ёльце ненадо’ сер. Хуркари” тэнз” манэ”ӈава”. Тикы поӈгана тёняӈы ненэй ненэцие округхад товы Татьяна Ивановна Бобриковам’ ядабтадамзь. Пыда мась: - Ямалан’ нердена яӈорэй тэввыва”. Харна” Усть-Кара , Искателей хардахад товаць. Сидя ӈацекым’ тэврадамзь. Нябими’ ненэй вада олимпиадахана мэӈгу. Ӈамгэм’ теневавади’ сидя яля’ хэмяхад пунумда. Ӈобт малё”мяхадандо’ нерандо’ няд тохокова серо” минрена”, ӈэрм’ тер” ерв” лаханаць. Олимпиададо’ сидя ялян’ таславы. Вада нямна пирдырманзь товы” викторинам’, сочинений падыбаӈгу”, стихотворений” вадета”. Хибя нерня хамва тад ӈадиманда газетахана толаира”. М. Яр’ падвы Сидяӈг” пыда сертавыда"
https://vk.com/wall-147614552_823,"Мы все такие разные... Или как научить детей терпимости  Хусувэй тэнз’ мэта хибяри’’ харто’ вадамдо’ мэ’’ӈа’’, харто’ паӈгудо’ тенесь иле’’. Тикы е"" эмня Ер-Яха хардахана ӈацекы"" ӈобкана манзара тохоламбвыдо’. Пыдо’ школахана стенд’’, плакат’’ сертабавы’’.  С 16 ноября по 30 ноября 2018 года в МОУ «Школа – интернат среднего общего образования с. Кутопьюган» были проведены ряд мероприятий, посвящённых Международному дню толерантности. В холле школы оформили стенд и информационные материалы на данную тематику. Классные руководители провели классные часы с учащимися начальных и старших классов, направленные на расширение знаний о понятии «толерантность», а также воспитание чувства уважения к окружающему миру. Ребята ответственно подошли к изготовлению стенгазет и плакатов для школьной выставки. В течение недели на переменах демонстрировались видеоролики о толерантности, мультфильмы о дружбе и доброжелательном отношении друг другу. 20 ноября 2018 года педагог - психолог провёл тренинговые занятия на сплочение класса, на воспитание доброжелательного отношения к сверстникам с учащимися 5-8 классов. В ходе тренинга ребята активно играли и выполняли упражнения. Общешкольная линейка завершилась акцией «Дерево добра». В начале мероприятия волонтёры школы исполнили ритмичный танцевальный флэш-моб. Задача, которой была сплотить учеников школы. Учитель истории Т.А. Тухватулина и учитель математики Е.А. Бочегурова, провели опрос среди учащихся школы, где предлагалось ответить на несколько очень простых вопросов: «Какие должны быть люди, которые тебя окружают?», «Какие качества в человеке главные» и т.д. Результаты опроса, ребята увидели на общешкольной линейке в формате короткометражного видеофильма «Твори добро». Кроме этого ведущие призвали ребят уважать и принимать всё богатство и многообразие культур и национальностей нашего мира. Они предложили вырастить «Дерево добра», вписав на «листочки» свои пожелания друг другу и предложения по улучшению отношений между ребятами разных национальностей. Все проведённые мероприятия прошли на высоком организационном уровне.  Текст на русском языке: Алла Неркагы, фото автора Перевод: админ группы."
https://vk.com/wall-147614552_822,"На Ямале впервые выбрали лучшего адвоката пациента  Лучшим страховым представителем 1 уровня стала Мария Серафимова, страховой представитель Ямальского филиала «Страховая компания «СОГАЗ-Мед». Лидерство среди страховых поверенных 2 уровня одержала Елена Терещенко, страховой представитель ГМСК «Заполярье». По итогам конкурсных испытаний девушки стали абсолютными лидерами, набрав максимальное количество баллов.  Конкурс «Мой страховой» проходил в три этапа - интернет-голосование, анализ менеджера обращений и интервью участников. За две недели интернет-голосования свои предпочтения за страховых поверенных отдали более 52 тысяч человек. Далее жюри конкурса приступило к анализу менеджера обращений – единого электронного журнала, где фиксируются все вопросы застрахованных. Рассматривалось, сколько обращений отработано страховым представителем с начала года, насколько качественно и корректно даются разъяснения. Учитывался и общий стаж работы в страховой компании. Третий этап - интервью - показал, насколько тактичны и стрессоустойчивы наши страховые представители. Хочется отдать должное участницам - все они с блеском выдержали испытание каверзными вопросами.  Татьяна Александровна Никитина, директор Территориального фонда ОМС Ямало-Ненецкого автономного округа: - Сделать выбор было крайне сложно. Участниц разделили буквально несколько баллов. Поэтому помимо номинаций «Лучший страховой представитель 1 уровня» и «Лучший страховой представитель 2 уровня» мы учредили три специальных номинации. Жюри не оставило без внимания работу Александры Кириченко, страхового представителя 2-го уровня Ямальского филиала «Страховая компания «СОГАЗ-Мед». Она много лет проработала фельдшером на скорой медицинской помощи, после получила образование менеджера, и сегодня два этих навыка помогают ей грамотно консультировать застрахованных. Александра отмечена в номинации «Эксперт системы ОМС». Еще одна конкурсантка, работа которой была отмечена, занимается тем, что тесно взаимодействует с застрахованными по вопросам диспансеризации: напоминает о том, что необходимо пройти обследование, приглашает на второй этап, помогает подобрать удобное время посещения медицинского учреждения. Победа в номинации «Народное признание» по праву досталась Екатерине Шинкаренко страховому представителю 2-го уровня страховой компании «Заполярье». Специальной номинацией «Наставник года» отмечена Татьяна Назюкова, страховой представитель 2-го уровня МСК «Новый Уренгой», за качественное ведение диалога с застрахованными.  Справка: Конкурс «Мой страховой» инициирован Территориальным фондом обязательного медицинского страхования Ямало-Ненецкого автономного округа. Отметим, подобный конкурс профмастерства среди страховых представителей проводится впервые не только на Ямале, но и в России. Итоги конкурса подвели на межрегиональной конференции по защите прав застрахованных в Салехарде, где присутствовали представители территориальных фондов ОМС Уральского федерального округа. Они заинтересовались подобной практикой продвижения института страховых представителей и, возможно, уже в следующем году конкурс станет межрегиональным.  Информация предоставлена пресс-службой Территориального фонда обязательного медицинского страхования ЯНАО"
https://vk.com/wall-147614552_821,"Илма"" тэхэт"" пере Няё Вэнго падвы."
https://vk.com/wall-147614552_818,Ӈэрм яна” сянакубць” В. Пырирко падвы.
https://vk.com/wall-147614552_816,"Нида ядэла Тюку юнва” хусувэй си”ивхана ӈадиберӈа. Ӈани’ ниванда юрванда е”эмня тензебтехева”. Ӈарка пэвдей иры’ хасаваюдимдей яляхана округханана” ёльце ненадо’ серм’ мэтава”. Салехардахана «Арктический медиамир» конгрессм’ ӈэӈгу. Ӈопой манзаям’ минренаӈэ нина” ядабтаӈгува”. Тарцям’ я’ сяр’ ниня нюртей яӈорэй минре. Тодо’ яхат” сидя юркад вата хибяри” тута”. Ӈокадо’ ӈани’ ӈэрм яхат” тованзь ятна”. Тикана ӈамгэ ваде”мадо’ мале таславы. «Экономическое сотрудничество в Арктике», «Экология в Арктике», «Сохранение традиций коренных малочисленных народов Севера» тарця серо” вадета”. Тиканда хавна хуркари” выставка таняӈгу”. Конгрессана ненадумда”маӈэ я’ хора ханим’ тэраць. Нюмдя Нордик. Теда тикы нядо’ Салехард хурка ӈэвам’«Фейсбук» и «ВКонтакте». социальной сетьвана манэ”лабтамбида. Мале нида «Полярный круг» стелавна, Шемановской нюмам” мэта музейм’ манэ”лабтась. Ӈоб” си”ив яляхана ненадо’ янда ядхана сидяӈгм сертаби”. Пуна тодо яхат” товы” мядонзида танямна ядэлаӈгуда."
https://vk.com/wall-147614552_815,
https://vk.com/wall-147614552_812,"Хабарталыд” Хэвы си”ив яляхана Ямальской районхана яхана пэйдаць. Таняна няхар” хабарталва манзара”. Ненэця” тыдо’ етё таславы яляхана хабарталаван’ танабидо’. Ӈамзидо’ округхана мирдамбавандо’ хавна ӈани’ параӈода ян’ ӈэдараӈгудо’. Альберт Сэротэтто «Я-ерь» община ерв манисяв, тыдо’ Юрибей хабарталаван’ нюдя пэвдей иры’ 15 яляхана тэвраӈгудо’. Пыдо’ ю” няхар” тонн ӈамзам’ ӈыдаванзь тасламби”. Тыто’ хэва сава. Тюку по’ суюдо’ саць маендорӈа”, тикыто пел мал’ нэкалтыдо’. Теда «Юрибей» хабарталвахана мале ӈоб” ёнаркад вата тым’ яхавыць. Ӈамгэ пиркана тикыдо’ мале Финляндиян’ ӈэдараӈгудо’. Марина Яр падвы."
https://vk.com/wall-147614552_809,"Няданда тохолкуваць Хэвы си”ив яляхана вэва юнм’ намдаваць. Елена Михайловна Талеева нядна хэвысь. Харта ӈод” ненэй ненэцяӈэ поӈганана” юнета ненэцянзь. Ситя’ ӈарнида нямдо’ сававна теневадонзь. Школахана тохолкуртаӈацекы” Елена Михайловна падвэвна харе вадамдо’ тохоламбасеты”. Ӈавнанда Канин вы’ няна соявысь. Нида” тэхэна мюсермыць. Си”ив похонанда ситя ӈар нита” ня школан’ ханавэдонзь. Няръяна Маркана тохолкуро”махаданда Ленинград няю’ нэкалмэдась. Таняна ӈацекы” ненэй вадан’ тохоламбадаӈэ тохолкурмысь. Тикамда мале”мяхаданда яханда манзараванзь хэвысь. Танянанда сава ям’ нивысь хо, ӈадьбята округхана товысь. 1961 поход Салехардахана манзаравысь. Ӈацекы” тохоламбувандаӈэ тохолкурти” училищехана ненэй вадан’ илаӈгы ненэцие” тохоламбавысь. Ёльце тяхасовна манзаямда минревэда. Ӈадьбята мале сян по’ хэмяхад тамна тяха’ школахана ӈацекы” тохоламбади” тохоламбадаӈэ сертавэдо’. Тет юкад вата по’ ямбан’ тарця тарана серм’ минревэда. Тальцюна окружком партиян’ тэвавыць. Округана музейхана манзаравысь. Елена Михайловна ӈацекы” тохоламбада” нита ед мале учебникм’, хуркари” тохолко мэта пособий” падвысь. Падвэвананда няхар” яхана илена” ненэй ӈацекы” тохолку”. Хусувэй тарана вадамдо’ хадандо’ падвы учебниквана” хомбидо’. Елена Михайловна поӈганана” яӈгобата ӈод” падвы книгыда толабаб”нана” хадава пили” тензебтембаӈгува”. Ситях пирувна ненэй вадава” тохоламбаӈгува”. Марина Яр’ падвы. Сидяӈг” пыда сертавыда"
https://vk.com/wall-147614552_806,
https://vk.com/wall-147614552_804,Ӈатенава” Ӈарка пэвдей иры’ хасаваюдимдей яляхана округханана” ёльце ненадо’ серм’ мэтава”. Салехардахана «Арктический медиамир» конгресс ӈэӈгу. Ӈопой манзаям’ минренаӈэ нина” ядабтаӈгува”. Тарцям’ я’ сяр’ ниня нюртей яӈорэй минре. Тодо’ яхат” сидя юркад вата хибяри” тута”. Ӈокадо’ ӈани’ ӈэрм яхат” тованзь ятна”. Теда пудана юн тарця. Хэвы си”ив яляхана «Живем на Севере!» конкурсхана нерня хамвы манзаи” тасламбиць. Тикы няю’ хор” иры пудана яляхана жюрихина мэна” юнета ненэця” ӈобт ма”люрӈаць. Пыдо’ сямянхат сававна падвым’ тэрабиць. Хибя” ӈэвадо’ конгресс ӈэва ёльцяӈгана пунумда”. Нерня хамвэдо’ ненадо’ ӈуда’ терм’ ня”амаӈгу. Тикадо’ есяхад ядвы пирмтанда сер нуна ненэця’ ӈэӈгу.Ӈокханда юкад вата сидя нерня хамвы ненэцям’ тэраӈгу”. Ӈокханда тодо’ яхат хасаваюр” падвым’ ӈэдаравыць. Марина Ярой’ падвы
https://vk.com/wall-147614552_803,"В ноябре отмечается один из наиболее популярных российских профессиональных праздников - День российской полиции. Сегодня мы расскажем о майоре в отставке Лидии Эйсивне Евай.  Майорӈэ теневадо’ Мэтава” си”ив яляхана Лидия Эйсивна Евай саць тэтнась. Ядабтавандида ненэциеда мале сян ялян’ таславыдась. Манзара нямыда”, сэремы не”, евакоӈэ вадёнавы” ӈацекы” мал’ лаханако ня”аманзь пэръядась. Хусувэй по’ хэбидя ялянда нерцю тарем’ тэтнасеты. Нюдя пэвдей иры юдимдей яляхана Россияханана” палытана” ед таславы хэбидя ялям’ ядабтамбаӈгува”. Тикы ненадо’ ялям’ 1962 поход мэ”ӈава”. Теда ӈод” таняна манзарана” саць ӈатена”. Ӈобто Лидия Эйсивна. Пыда мале ӈаркамбой не. Иланда’ ямбан’ палытани’ поӈгана манзарась. Харта ӈод” Тазовской районхы Ӈэдя няд товы. Мята’ тер” вымна мюсерӈаць. Небянда, нисянда хасаваю” нюдя ӈэвы. Хахаяда яля’ невхы манзаянда нямна лаханакур”ӈанинзь. Мэмы ялэда” тензебтембининзь. - Лидия Эйсивна, ӈавна илебей ненэциена” лекараӈэ, ӈацекы” тохоламбадаӈэ ханзеты”. Пыдар ханзер” тарця ехэрана манзаям’ тэрасар? - Ненэся тарцясь.Ӈобаӈгуна школана ядхана ӈоб” яля ненадо’ сер хадкэйць. Ӈэдяӈганана луца харад помна енелыць. Палытанава” нянанда ёльце сававна лаханакурӈась. Сыртахана вэвако луцар’ палытанам’ намтадась. Енерць ӈэвадэяць. Ӈацекэӈэ сидна” питарпиць. Маня” тарем’ ӈод” таня са”ӈаваць. Ӈамгэ пиркана сюдбяко луцам’ ӈудита сярха”я ӈадимдедась. Тарцям’ манэсо”махадани’ палытаӈэ хэсь таславась. Мале тохолко ёльцемяхадани’ нердена минревы манзаями’ ӈани’ тарцясь. Тамальӈгана нердена иры’ манзарадамзь. Си”ми ханавандо мальӈгана таминдо’ хонраць, маним’ машин мюня’ ӈамдю! Пин нён тарпор! Ӈобтикы ябена луца харданда мюд’ поскахана енерӈась. Нянани’ хурка ӈэвада ӈани’ мэкадась. Машинани’ мюд тарпыв, мале сян муӈг” мин’ ӈэвани’ нимня тэри’ соць.  Пудана по школахана тохолковани’ мальӈгана Салехард няд Мирон Александрович Ямкин-ерв нява” турӈась. Пыда няни палытаӈэ ханяна тохолковам’ ваде”ӈась. Тикы нерцюна ӈамгэртахад ехэрадамзь. Тюку тотрев интернет яӈгусь. Ӈарка яхат” турта” няхатана” юн’ намдорцетыва”. Нюрте товани’ мальӈгана варкавэдм’. Тэравэми’ яханани’ мале падро” нивыдо’ ня”амарпю”. Тарем’ Салехардахана сидна” ядэлана луца не ня’ палытани’ хардан’ пями’. Таняд тамна сававна манэяни’, намдыни’. Ӈоб” поми’ тэри ӈэдарав. Манзаяни’ ирмня тарана книгы” толабасетыдм’. Ӈани’ похона Пермь март юристӈэ тохолкованзь хаядамзь. Тетимдей похонани’ Салехардан’ манзаями’ хорманзь тодм’. Таняна ёльце сававна си”ми ядабтаць. Тамальӈгана Салехардахана ӈока ӈэрм’ тер яӈгусь. Манзями’ сававна манэлабта”махадани’ пуна харто няни’ лаханаць. Маним’ няна манзараванзь ту. - Палытана манзаяхана я”амнар’ таняса? - Манзаяхавами’ ёльце пирӈавась. Ӈопой я”амвэми’ танясь. Тикы яӈгумы” ненэця таняб’ пили” тосакабтасеты. Хальмер” маниевам’ волтамбасетыдм’. Ихинани’ тиками’ ӈацекы ӈэдяхани’ тарця. Ӈавна небянана” сидна” хальмер хэвувна ядбана” манзеты” нёда тёрыс! Хэвнякумна ядэр”ӈада”! Таняд тарем’ тосавэдм’ ӈэӈгудм’. Тарця серт’ ханпана тарем’ ӈод” пуня нидм’ ӈэсету. - Нылана хэванд нерня марцянд ниня сян нумгы ӈэса? -Сидя марцяни’ ниня тодото’ нумгы таня. Майорӈэ ныланавазь хаядамзь. Тамальӈгана минрена манзаяханани’ тикад ӈарка ню”мам’ ниць тамбю. Тикад тамна ӈаркаӈэ хэсь пиртавась. -Палытана хурка манзая? Тикахар ёльце сава. Теда ӈарка ненэцяӈэ хэмяхартани’ пили” пэврыдм’. Тамна манзаравани’ мальӈгана етри тоса тарасеты. Тамна пи’ сидна” манзаяхана нэкалпасеты”. Ӈавна харад помна ядэрпани’ хуркари” вэва иӈудм’ нёдавы хибяри” нянани’ тораватасеты”. Ӈобаӈгуна не нюми’ манив’ ӈамгэ тарця ненэця” нянанд етри лаханакурӈа”? Тидхалембавыни’ хуркари” ӈэсеты”. Тюку илаӈгана ненэй ненэцие” поӈгана палытана манзаям’ минрена ӈадиберӈа. Тамальӈгана округхана ӈопойдамзь. Ёльце тарана манзаям’ минрева”. Няхани’ хэбидя яляндо’ ед сейхад ӈэда вади’ ӈэдараван’ харвадм’. Ханярина мэбна пили” харе нита” понд тэворӈада”. Сензада ӈада!  Марина Яр’ падвы."
https://vk.com/wall-147614552_802,"2019 год объявлен ООН Международным годом языков коренных народов  Генеральная ассамблея ООН приняла решение объявить 2019-й Международным годом языков коренных народов, чтобы привлечь внимание к возможной утрате этих языков и необходимости их активизации. Григорий Ледков вошёл в оргкомитет по подготовке и проведению в России Международного года языков коренных народов.  фото: Хабэча Яунгад, Марина Яр."
https://vk.com/wall-147614552_797,
https://vk.com/wall-147614552_792,"( текст на лесном диалекте ненецкого языка) Каждый год лесные ненцы Пуровского район отмечают по своему северному календарю Новый год. Деты пу чепи! Понанта неша манштуш: «Хыԓа камнай, шан ни дюн. Деты пон тавдяна, Деты пу чепи». Чуки дял,яхана Северный очагхана мероприятим шельта мансԓана Центрхана национальных культурхана Деты пу нешай календарьмана.Концертун, найӈа Сумер Бодуев, ӈинԓимана кынуӈа, шонта мюӈя кынсата хоӈа. Чикихэт меӈк, вит вэԓс, паԓны, ламки, ты ӈычимя. Туӈ чемна таԓа чепдят. Деты пуӈ чепмям мэӈа. Чикихэт кынуӈаш. Светлана Хусувна шичча кынавс мэӈаш: Ямал демня. Деты патмэта кынсамта мэӈаш «Маня дяма». Алёна Киприна кынуӈаш. Тохоԓампючета ӈашкита кынуӈаш, ансамбльта «Ӈочаку». Чикин, пут кимя хаӈа, чики кынун,аш . Сценан дюԓкай Зернова Евгения Шотлевна, кынавс мэн,аш. Родямова Елена Семеновна и Леонтьев Юрий Петрович стихотворений мэӈахан,. Выӈкна диԓина нешани Айваседо Людмила кынавс мэӈа. Хыԓан, камаш деты пон тавдяна, Айваседо Неля Питивна каӈуԓ тун мидя. Тачипя пеншал, мэш тун, кавхана таԓаӈа. Хэлаку видякум куйкон шаԓӈаш. Понанта, ниԓчей Юрий Петрович Леонтьев, Пяк Галина Оптояевна праздник мэш чепӈахаӈш Деты пу нешай дил мана. Ӈашки немянатун, нешанатун, няӈаш. Кукитун, катанатун, ниԓинатун, ӈяӈаш. Ӈашки шанакуш. Хамуԓяш канну нимня. Нэхэмту конуԓпишь. Пям вэнаԓпиш. Пыӈгихит пыӈгиӈаш, вадяхат вадякуԓяш ӈашки. Ӈыдитун, паркмана дятыԓяш, пяхат шельтамы шат манысаляш. Дютако мят чуштуш. Дячапёта шай кэляшихина ӈэԓяш. Светлана Пяк г. Тарко-Сале"
https://vk.com/wall-147614552_791,"Таняку ӈада"". Время ещё есть!"
https://vk.com/wall-147614552_790,"#НяръянаНгэрм #МудрыеИзреченияНенцев  «Говорящий, крепко сомкнув уста и зубы, оглушённый злостью, еле толкает свои челюсти, чтобы произнести слово». (Анна Неркаги) Это свидетельствует о том, что не надо злиться на жизнь. Лучше разомкнуть рот и улыбнуться."
https://vk.com/wall-147614552_788,
https://vk.com/wall-147614552_787,
https://vk.com/wall-147614552_786,"""Няръяна Нгэрм"" и Хабэча Хываревич Яунгад одно целое"
https://vk.com/wall-147614552_785,"Хада иланда’ ямбан’ манэ”мэда ӈока. Пыда тарем’ ӈод” юсидана пухуця ни”ӈа”. Пихи’ манзаида сертаба саремда мэ”ӈа. Сэдорахава тамна ва”лёй. Старость-это мудрость человеческой души, но не дряхлость тела, так сказала Анна Неркаги в одном из своих повестей. Глядя на эту мудрую женщину, могу с уверенностью сказать , что бабушка до сих ведет активный образ жизни в своей стихии. Ежедневные заботы о членах большой семьи она делает наравне со всеми, хотя дети и внуки давно не допускают свою бабушку к тяжелой работе, ведь для них очень ценно ее присутствие в их жизни. Кто как не она может слагать по вечерам ненецкие легенды под треск дров."
https://vk.com/wall-147614552_781,Ты” – илма”. Тэсипой вы’ терхана хуняӈы мэ”манда яляда яӈгу. Ӈадьбята ненэй ненэця” тыдо’ саць мэнейдо’. Сидяӈг” Хабэча Яунгад сертавы
https://vk.com/wall-147614552_780,"Сегодня, мы побили свой небольшой рекорд . В инстаграм нашей газеты 2000 подписчиков. Мы рады, что вы у нас есть ,это для нас стимул. Читая наши посты ещё больше узнаете о ненецком языке, жизни кочевников, о простых тундровых радостях. Кто ещё не подписался, не упускайте момент! 📰📖📚"
https://vk.com/wall-147614552_779,
https://vk.com/wall-147614552_777,"Халям’, ты” ӈамзам’ ӈаворта” ӈэрм’ тер” сей’, ӈэва, ӈэвэй едяхат” ехэра”. Тарем учёной” лахана”. Тамна савовна луца” вадавна ""Красный Север"" газетахана толара”"
https://vk.com/wall-147614552_776,"Табороʼ манзаяма ед едэйвана салкодаваˮ Хорˮ иры еркана «ООО Инновационные технологии – региональный оператор по обращению с твёрдыми коммунальными отходами на территории ЯНАО» мяд ервaэ тарана Александр Сергеевич Прибалев паднанаӈэ манзараниˮ лаханакоʼ няӈась. Тарем лахана: – Ямал терˮ ӈани торова! Тюку яля табороʼ нямна ӈэда законˮ хэтванʼ харвадмʼ. Тарця сермʼ сидя поʼ тяхана нерня минре пядонзь. Маняˮ яхана тандаяʼ тэвыʼ. Хусувэй янаˮ вакхана табороʼ пэртинаˮ манзаяндоʼ яӈгаӈгу. Табороʼ сибдамдадаˮ нюмда – региональной оператор ӈэӈгу. Пыда тоенана табороʼ тэрабаӈгуˮ. Едэйвана ӈадимдана коммунальной услугамʼ тидхалембаӈгудоʼ. Табороʼ нямна миндя реформамʼ ервонаˮ минредоʼ. Хусувэй яханаˮ сян ӈок табороʼ ӈадимямʼ тарем толаӈгудоʼ. Табороʼ тодоʼ тэнзманаˮ тэрабаӈгунаˮ. Етя таславы яхана лакомбой лэтрамбаӈгунаˮ. Тарана ӈамгэриˮ сертабаӈгуваˮ. Етя табороʼ манзаятаˮ ӈадиберць пэӈгудˮ. Вароʼ манзаята ненэць манзаянда еˮэмня хусувэй ненэцяӈгад есямʼ ханабаӈгу. Коммунальной углугамʼ салдамбава мальӈгана таняʼ нядаӈгудоʼ. Тарем хусавэваˮ салдамбаӈгуда. Сян есямʼ салдамбававаˮ тедари ниʼ ӈадюˮ. Едэй понаˮ, нюртей ирыханаˮ нерденя яляхана тарифмʼ намдаӈгуваˮ. Едэй поʼ това мальӈгана тет юˮ хардахана тандая ӈадимдана манзара пэӈгу. Тамна сидя юʼ хардаханаˮ табороʼ маламба ӈэсяˮ яӈгуˮ. Санитарной нормаˮ сер ӈабтамахадˮ ӈобтарем салко пэӈгудˮ. Табороʼ манзаята заводˮ ӈадивомахад свалкаˮ пакалтынаˮ. Тедари пакалць нинаˮ пирасˮ. Табороʼ ханабава, лэтрамбава няюʼ тикартаханда ненэцяˮ есямʼ салдамбиць. Тикы хавна, тамна савовна манзаямдоʼ минре пяӈгудоʼ. Хибяри ненэць табороʼ нямна вахалць нёнадовна пирӈада. Тарця услуганʼ счетчикмʼ ӈабта яˮамаваˮ. Тедари тикы серʼ нямна хибяхартʼ ниʼ хонаркуˮ. Ханяӈы мякна сян ӈок табороʼ ӈадивормамʼ маниеӈгудоʼ. Тикахад сян есямʼ салдамбавамдоʼ хамедаӈгудоʼ. Мирмʼ мале 2017 похона «Департамент тарифной политики, энергетики, жилищно-коммунального комплекса ЯНАО» мяд тер тасладонзь. Тамальӈгана поʼ ямбанʼ тикы сермʼ тохоламбидонзь. Ӈарка мякна, хартоʼ мякнатоʼ иленяˮ ненэцяˮ хусавэдоʼ яӈга салдамбаӈгудоʼ. Организацийˮ терˮ ӈани яӈга салкодаˮ. Харе табороʼ ханаба ниʼ серосˮ. Таряӈоʼ полигонхана табороʼ нидоʼ няˮмаӈгу. Таня хибяхартмʼ ни ӈэдарамбаӈгуˮ. Есямʼ салдаӈгун. Сё Яха харад няд хонарковы ненэць мась: – Нюдяко хардаханаˮ ӈобтарем салкодаˮ? – Ханяна табороʼ ӈэсяˮ ӈамдыˮ, таняна ненэцяˮ салкодаˮ. Ханяӈыˮ хардахананаˮ табороʼ ӈэсяӈгартˮ яӈгуˮ. Таняна ниˮ салкодˮ. Хардатоʼ ервˮ тарци ӈэсяӈоʼ ӈабтабтоʼ сероˮӈа. Ханяӈы яханаˮ табороʼ ӈобт ӈонабаӈгудоʼ. Малаˮмахадандоʼ, тодоʼ тензахаˮ тэрамахад тандаяя ханабаӈгудоʼ. Табороʼ лэтрамба мэта полигонʼ саць миреӈа. Тарем есядаваˮ маламбиваˮ. Мэманда есяна еˮэйраха ненэцяӈгатˮ хомбиваˮ. – Табороʼ минреня машин, таркана яхана, ӈопой яхана ӈамдёда машинмʼ ладбата, хибя салдаӈгуда? - Манзаянда сер миндя ненэць ладбата, тикахана харта салдаӈгуда. Закон саир таремʼ табеку. – Ненэцяӈгатˮ маˮлавыˮ есяˮ пуна ханя миндаˮ? – Тикы сермʼ таслава няю региональной оператор ӈадимясь. Есьтоʼ пелˮ манзаямдоʼ нерня минре мэтыдоʼ. Ӈанидоʼ тамна тяхаʼ хартоʼ тидхалембаӈгудоʼ. Манзара мэта хамедяртаваˮ заводахана сертаӈгуваˮ. – Цивилизованной яханаˮ ненэцяˮ хаевы табородоʼ нябимдей манзаяэйдоʼ. Маняˮ яхананаˮ табороʼ тензтоʼ сер пэрман хибя харваӈгу? – Яхананаˮ табороʼ тензатоʼ серʼ сибдамбавамʼ законахана ниваць падˮ. Тарем таборонаˮ манзаяць яˮ яӈгуˮ. Сертавдавэйˮ. Хусавэй хардахана тарця мяʼ танябта сероˮӈаʼ. Теда минреня реформаваˮ таняюˮ тидхалы. Хибяри есясавэй тарця табороʼ манзаята заводмʼ серта пирӈа. Недбядамда харта недвопаӈгу. Ненэцяˮ хартоʼ манзаядамдоʼ хомбаӈгуˮ. В. Пыриркоʼ падвы. Сидяӈг пыда тадтавыда."
https://vk.com/wall-147614552_770,"Нява” сидна” маниеӈгу Пили” манзарана ненэця” ила’ хэм’ ӈамгэӈэ тасламбидо’. Тамна ныхыто’ танянан’ мале вэвсэймамдо’ нидо’ хамедамбю”. Маня” редакцияханана” паднанина” ӈани’ тарем’ тасламбидо’. Илева’ ямбан’ редактордана” таравы нява” Хабэча Хываревич Яунгадм’ ныланаванзь ӈэдарамбидо’. Пыда тет юкад вата по’ «Няръяна Ӈэрм» газетахана манзарась. Тикахатата няхар” ю” си”ив по’ерваданда тарась. «Няръяна Ӈэрмам’», «Мынико» харе нюдрев ся”ӈахаюдась. Минре”ӈахаюдась. Лэтрамбихиюдась. Ненэй вадамда пили” мэцетыда. Луца вадавна падыбадида ӈани’ хайнасеты”. Хусувэй падарт падвы вадида” ӈынхад ядавы муӈгадарев ӈэдарада яӈгу, яхандо’ хамор”ӈа. Ӈамгэри недвомы нюбе” мэпта ӈод”, «Заслуженный работник культуры РФ», «Ветеран Ямал» тамна ӈани”, маня” ненэй ненэцяӈэ нянана” пэдава, нёдава пир. Хахаяда яля’ тарем’ мась: -Ненэй вадами’ си”ми юнета ненэцяӈэ серта. Вы’ тер” тыдо’, иландо’ саирм’ лэтрамбанандо’, газетава” толабада пили” таняӈгу”. Илни’ ямбан’ «Няръяна Ӈэрм» газетава” ӈока хибян’ нерняӈы сехэрэмда манэлабтась. Нянана” манзаравы” ӈобтикы ненадо’ ненэцяӈэ хаясь. Мань пили” нидм’ хань. Минревы серони’ тамна тяха’ тохоламбавы ненэциени” минреӈгудо’. Пыдо’ тамна ӈока ӈамгэм’ сертаӈгу”. Луци” мутры” нядмяць газетава” ханярина толаба пиртадо’. Сяхари «Няръяна Ӈэрм» нюмам’ намдорпани’ яля’ сэвм’ хумбаси’ нивэв мание. Хусувэй ты” пэртя” мякана, халям’ хадабади” тацяӈоцяӈгана Хабэча Хываревич мядонць ӈатедо’. Хибяри” нянанда тораватвам’ ненадо’ яляӈэ тасламбида. Тандая торамдавы ненэцяӈгнанда илева теневана нядрев лаханакурць няцетыда. Хабэча Хываревич тамбирувна нямбара нянзедам’ вахалаӈгу. Ӈэва сэр’, ламдик вэсакон’ тода тэнз” ена”. Пыда ненэй ненэциета ила’ нямна пили” няркна. Хусувэй хибяри” ӈани яхана нядмам’ хось ямбата, ӈота ӈод” нянда лаханасеты”. Нидо’ судхад тедыба”, недбидо’ ня”ама ямна”, манзаядамдо’ пюна”, сехерыто поӈгана есясяламда”, вертолетха”, самолётха” билетадамдо’ тэмда я”амна” Хабэча Хываревичан’ ядсеты”. Пыда хибяхартм’ тэри ни’ ӈэдарасету. Няд”мадамдо’ пюна” ӈани’ яхат” турцеты”. Ӈоб” мэкад иле”мя тарцясь. Мале танякуй похона ӈэвы сер’. Редакцияхана” сидя не’ тю”ӈаханзь. Тад тасла Бурятияхад товэхэ’ ӈэвэхэ. Тэнди’ пенад пювэхэ’. Салехардахана теневананди’ яӈго аэропортхад Хабэча Хываревичан’ ӈэдаравэхэюдо’. Мамы”, пыдрида сидди’ няда пирта. Ненсяри’ буряткаха’ пенадамди’ ненэцяӈгат мала’ӈаханзь. Ӈани’ няда”ӈахаюдась. Нянанда тэри’ ням’ нядавада сава. Нямбара, Сэръяламдик, Сэр Ири, дядя Федор, Фёдор Константинович ӈамгэри нюбе” мэпата ӈод” пыда ненэй ненэця’ нява”. Сидна” тидхалембада. Сензан’ ӈа! Нюд, нют ню” сит етри’ маябтамбая”. Маня” нянанд манзаранаӈэ сит’ пыдаӈгува. Ервы сехэрэнд пумна маня” миндава”. Табекуд” нёдаӈгува”. Пыдар’ няна” падан’! Хайнана вадахананд’ ненэй ненэця’ нид тамна пон’ маябтамбан’! Сидяӈгахана Хабэча Хываревич Яунгадм’ маниеда” Марина Яр падвы"
https://vk.com/wall-147614552_766,Серия фотографий на тему: «Ненэй хасава”» Хабэча Хываревич Яунгад сертавы сидяӈг”.
https://vk.com/wall-147614552_765,"Нюмдамда тэрабива” Нявэй! Тюку нямда” теневара”? Ет’, сяха’ манэтара”. Тюконда тедари’ нюмда яӈгу. Мальцятна я’ хора хани’. Тэри саӈгана.Тикава” Медиаконгресс ненадумда”маӈэ тараӈгу’. Хусувэй хибя’ нянанда сава нюмам’ фейсбукхана, тамна ӈани’ социальной сетьхана пада пирӈада”. Ӈамгэ нюм саваӈэ таслабто’, тадри намдаӈгува”.Маня” ӈод” ненэй ненэцяӈэ хайнана нюбе” ӈани’ таня ӈэдарамбахава”. Маси тикы поӈгат”, пыдара” падвы нюмда” тэраӈгу”. Маня газетаханана” тюку юнм’ падыбиваць. Ӈарка пэвдей иры’ хасаваюдимдей яляхана округханана” ёльце ненадо’ серм’ мэтава”. Салехардахана «Арктический медиамир» конгрессм’ӈэӈгу”. Ӈопой манзаям’ минренаӈэ нина” ядабтаӈгува”. Я’ сяр’ ниня нюртей мэтава”. Тодо’ яхат” сидя юркад вата хибяри” тута”. Ӈокаюм’ ӈани’ ӈэрм яхат” тованзь ятна”. Ӈамгэ ваде”мадо’ мале таславы. «Экономическое сотрудничество в Арктике», «Экология в Арктике», «Сохранение традиций коренных малочисленных народов Севера» тарця серо” вадета”. Тиканда хавна хуркари” выставка таняӈгу”. Медиаконгрессан’ тован’ харвана” нюдя пэвдей иры’ нюртей яля’ ёльцянд пыхыдадо’ падбато’ тара. Теда ненадо’ яля ёльцянд’ иры’ вата хаи. Тюку яля’ пиркана” юр” няхар” журналист” тованзь ваде”ӈа”. Пыдо’ падродо’ юкад вата сиднтет яхад ӈэдаравыдо’. Хусувэй яля’ тикы серм’ хахаелтемба юн” ӈадиберӈа”. Марина Яр падвы."
https://vk.com/wall-147614552_764,"#НяръянаНгэрм #Литературнаяминутка #Творчество #Поэзия  ПУСТЬ ЛЮБОВЬЮ ОТЗОВЁТСЯ ЭХО…  Когда по тундре медленно каслают Бригады пастухов и рыбаков, Я чувствую, как сердце согревает Любовь к Ямалу, и не нужно слов.  Когда метёт и стонет злая вьюга, Свирепствуют дожди, стоит туман, Ты знай, что для Ямала, как для друга, Они не смогут затянуть аркан.  Когда на сердце камень, просто, тихо, Ты о Ямале вспомни невзначай. И пусть любовью отзовётся эхо, Ведь здесь твоя семья, - не забывай.  Когда-нибудь и где-нибудь чрез много Томительных, однообразных лет, О родине ты вспомни, хоть немного, В душе твоей пусть загорится свет. А. П. Пырерка фото: [В. Пырирко]"
https://vk.com/wall-147614552_763,"Тырито’ минри” Небо «Ямал-ню”на”я!» ассоциация илаӈгы ненэциета” ед’ «Варк» клубм’ сертась. Тарем’ ӈацекына” тохолкур”мандо’ мальӈгана вэӈго яхана тароцеты”. Сиддо’ хибяхарт ни’ маниесету”. ӈэсоӈодо’ сававна вэнмыдо’. Мале сян пирдырӈаць. Поӈгнандо’ хынибэй” ӈадиберӈа”. Хор” иры’ пудана яляхана «Варк» клуб Салехардахана сёбар хасев” ма”лась. Пирдырӈаць. Лохо’ ёльце панӈась. Тохолкода”, Салехард’ тер” тарця ненадо’ ялям’ нидёнзь ӈэдара”. Ӈокханда самбляӈг командась. Ӈанидо’ Приуральской, Лабытнанги, Тазовской районхад’ товыць. Хусувэдо’ харта саӈгомгананда тыретась. Нюрте сибя сёбар” тароць пэйдаць. Поӈганандо’ мале юнета, Богдан ЯрТазовской районхад «Мэбета теам» клубахад товы сёбар мэсь. Нерде пэванда мальӈгана нямда понхарт нидась тырипю’. Сидя нимнянда модась. Ядувнанда пяськодарев’ сюрась. Тырета мин”мана тароць пирмада ӈадись. Пуда янда’ тер ня’ Яр Леонидм’ тебер”ӈаханзь. Няда Лабытнангахана тохолку. Нюртей по’ тарця пирдыр”махана мэбта ӈод” тырада минмы. Тамна тарця сянаковахана мэбта, сававна пирма сер ӈа. Ӈани’ ӈоб” «Варк» клуб’ тер Виталий Худи лэрида хэм’ ӈэвы. Тыретава ёльцяӈгана хэвхананда ситя пир’ яӈгода то”олха. Няданда пирця нида” ӈобтикы понхарт нида тырепю’. Сидя мэва нерня’ ӈадимясь. Ненэй ненэця” нина” ӈани’ тэнзахана таропато’ лохо’ мюня’ тёр” я”авлахамзеты”. «Нерняку!», «Тикар’ выдара!», «Нён’ пин!». Яля’ ямбан’ тарця вади” намдвэва” ӈока. Тыретава ёльцяӈгана ӈока хибя” ӈудидо’, ӈэдо’ хаделамбиць. Лекар минханда таня хэсеты. Пирыд”ма пуд’ «Ямал-ню”на”я!» ассоциация президент Эдуард Яунгад тарем’ мась: - Пирдыр”мава” сертабавана мальӈгана клубана терари” мэць. Сидна” нядабавы” няхани’ сейхад ӈэда вади” хэвтаван’ харвадм’. Нюрте тырета таро”ма федерациян’ падарм’ падаваць. Пуна ханзер” пирдырмам’ мэ”мам’ падарт тэвраваць. Тикарихина Салехард ӈэвахана мэнан’ Иван Кононенкон’ хаядамзь. Пуня нись ӈа. Таминда хибя сидна” нядавам’, ханяна пирдыр”мава минревава” мал’ ӈобкана таслэйнаць. ЦКиС ""Геолог"" харад мюня’ ӈэвандаӈэ таславаць. Тюку яля’ судьяӈэ таравы нина” ӈани’ ненадумдаван’ харвэйн’. Пыдо’ яля’ямбан’манзараць. Ӈобкартадо’ пуня нись’ ӈа’. Тарця ӈарка пирдыр”махана хусувэй ӈамгэ ненадоӈэ хаморӈа. Таро”ма пумна совы музыкахарт тарана ӈамгэ. Манисям’ ӈани пирдыр”махана тарця яӈгосеты. Неноховавна ӈэрм’ тер” ӈарка нина” ха”ӈаваць. Пыдо’ сяхав ӈобтикы сёбар ненэцяць. Таро”махана, ламбахана, тыри”тавахана юндо’ сось. Илаӈгы ненэцие” мание” саць индё ватось. Теда «Варк»клубана” тер” мал нерня нидаць ха”ам’. Таӈгово”махадана” ха”ябтаравава” таслаӈгуна”. Ӈани’ пирдыр”махана тарця лыдабтараӈавам’ нива” ӈэдарамбаӈгу”. Тамна тохолкодава”. Ненэсяри ӈод” «Ямал-ню”на”я!» ассоциация ӈули” тарана ненадо’ серм’ минре. Илаӈгы ненэциена” хуняна пыдо’ ӈэрм’ терӈэ илама” минреванда”. Няндо’ сыраць папанадо’ вадёдаӈгу”. Салехардахана тохолкода” илебей ненэциена” хомбасяда иӈукад «Варк» клуб тедыбида. Тикандо’ яӈговы ӈэб, ӈока хибя” ила’ сехеры’ пумна еходаць. Нерня ӈэбнандо’ поӈгадандо’ юнета ненэця” ӈадиберта”. Марина Ярой’ падвы. Сидяӈг” пыда сертавыда"
https://vk.com/wall-147614552_759,"Хабарта пэйнаˮ Хорˮ иры юкад вата тетимдей яляхана «Департамент агропромышленного комплекса ЯНАО» мяд ерв марцьхы Андрей Ревнивых лаханась. Тынаˮ ила нямна вадамʼ хэтась. Таддикахад теда хабартава ёльӈэ хая. Тикы сер ханзер мимам вадеˮӈась. Тарем лахана: – Вэбаˮ иры нюртей яляхана Пэˮ терˮ хабарта пэйдаць. Паюта яха мюня, «Паюта» хабарта мякна мале тет юʼ тонн ӈамзамʼ хабарӈаваць. Ӈаниˮ нинаˮ нюдя пэвдей иры нерняна хабарта пэӈгудˮ. Яʼ мал терˮ ненэцяˮ няхар яхана хабартаӈгуˮ. Сё яха, Яр-Саля, Юрибей яха няна ӈамзамʼ хамедамбаӈгуˮ. Надымской район няна хомбада ӈамзадоʼ тянё. Ныда хардахана тованда ирынаˮ пуняна манзара пэӈгудˮ. Тазовской районхана Антипаюта, Гыда хардахаʼ няна манзараӈгуˮ. Нядэˮ харад няна небой поʼ хабарта хорпиваць. Тедахав вариваˮ мэтаваˮ. Пэˮ терˮ яʼ няна, Белоярск хардахана едэйвана хабарта мятваˮ тидхалеваць. Тикы хавна хабиˮ яхана, Питляр хардахана тарця ӈадимдеваць. Пэдара яхана, Пуровской районхана, Тарко-Сале хардахана таня. Тарем тет едэй хабарта мя ӈадимясь. Хабарта мят хибяри тыда пакле пиръяда. Харабта общинаˮ, ӈаниˮ организацийˮ терˮ, харта иленя ненэцяˮ aэя! Ханярина хибя сяха хабартава пады. Хибя сяха тыдаˮ тэвравамʼ таняна таслаӈгудоʼ. Ӈамзандоʼ мирˮ таславыˮ. Небой миретоʼ ӈар. Ӈули сава ӈамза мир 190 еся. Нябимдей сорт 130 есяӈэ ханда. Яхананаˮ тынаˮ ӈокаюмʼ пелям хартоʼ иленяˮ няˮамбидоʼ. Сян ӈамзамʼ ӈадимдевадоʼ нянанаʼ ни ӈадю. Тикы сермʼ хартоʼ тасламбидоʼ. Сяхари хартоʼ илениˮ лаханако няцетынаˮ. Хабарта табедамбсетынаˮ. Няхасяда тыˮ хэвтоʼ сава ӈэван хабарпа сероˮӈаˮ. Нара няна тароси хадохонаˮ хаёванда яӈгобта сава. В.Пыриркоʼ падвы. Сидяӈгˮ пыда тадтавыдаˮ."
https://vk.com/wall-147614552_754,Ненэцие” саць нядабида Хабэча Хываревич Яунгад падвы.
https://vk.com/wall-147614552_753,"Илма” манэ”ӈа” Францияхана Париж маркана Людмила Липатова сидяӈгата выставка ми”ӈа. «Ямал:традиции и современность»нюбе”ӈа. Тикада хор” иры пудана яля’ пират манзараӈгу. Сертавы сидяӈганада ӈэрм’ терӈэ илна” нямна ӈа . Хибя ӈэвава”, ӈамгэм’ пэр”мава”, ненэця ӈэвава” ӈани’ параӈода яхана манэ”ӈадо’. Пыда нюртей яӈорэй таня ни тэвор. Мале танякуй похона ӈани’ Франциян’ тэворӈась. Марина Яр падвы."
https://vk.com/wall-147614552_752,"Мяциˮ Информационной агентство ""Север-Пресс"" няд юнмʼ ходамзь. Тасу яʼ няна, Тазовск хардахана ӈаиʼ харадˮ паӈганда нидʼ нензалавыʼ. Иле харад илева пирӈэ нивы хань. Таремʼ таславэдоʼ. Тибей харадʼ манзадава серʼ хибяхарт нивы хадкэˮ. Теда сермʼ ервˮ сибдамбидоʼ. Тахаравы харадмʼ палытанаˮ лэтрамбидоʼ. Тазовской районʼ ерв марцъхы Сергей Семериков таремʼ лахана: – Мяципой хаёвы ненэциеˮ юˮ ёнарˮ есяхана митыдоʼ. Лакамбой сеӈга мякˮ ӈамгарисавэй ханэйнаць. Тахаравы мякна самбляӈг юкад вата хасава юˮ ӈокад мядʼ терˮ илець. Таддикахад 138 ненэць мяциʼ хаиˮ. Ӈацекэсавэй ненэциеˮ сероˮ нерня сибдамбинаˮ. Газ Саля хардахана терсядаˮ иле мядонаˮ таняˮ. Хибяриʼ лакомбой хомбада мята мирмʼ салдаӈгуваˮ. Ненэциенаˮ ядембада ӈаврахана няхарˮ ӈавламбинаˮ. Ненэциеˮ падроʼ тидхалемба етя на таня манзара. Тад нерня тасалкованзь ӈани ӈобт маˮлюртаваˮ. Округхананаˮ тарця серт нивыˮ пысамбюˮ. Хусавэй хардахананаˮ тибей мяˮмаˮ ӈокаˮ. Тасу явхана хадкэӈгана ӈокаˮ. Тикы нерня мяд табцаӈгаць. Хибяхарт тидхале тикымʼ яˮамада. В.Пыриркоʼ ненэй ван падвы."
https://vk.com/wall-147614552_750,Дарья Вануйто ненэй вадавна диспансеризация нямна падармʼ падвы.
https://vk.com/wall-147614552_748,"Тохолкодахаʼ Салехардахана теда тю”у миндяхаʼ, лаханако няˮӈадамзь. Манзаядамдиʼ тохоламбихиʼ. Яля еръй” пуд тохолко малевэхэʼ. Ханзер” илевамдиʼ, ӈамгэмʼ пэрмамдиʼ ваде”ӈадинзь. Нерня Хороля Дмитрий лахана пэяць: – Нисяниʼ табеко серʼ, нябимдей поʼ ту” ӈаномʼ мэтаӈэ тохолкудмʼ. Харниʼ тохолкованʼ харвадмʼ. Едэй ӈамгэри”, юн” намдорӈадмʼ. Нянани тэри нюрцьмʼ. Тедари школьной программы” пэрӈава”. Пуна ту” ӈаноʼ тохоламбаӈгува”. Манзаямиʼ тохолавани мальӈгана ӈока ӈамгэмʼ теневаӈгудмʼ. Ту” ӈаномʼ писавэй, ялясавэй минреӈгув. Пэвдяхана нерняӈы сехэрэмиʼ толабаӈгув. Торавэй” маниеӈгунʼ. Хэвы похона ӈопой ӈарка ненэця няʼ ӈанохона ядэрӈанинзь. Ӈэдалаваниʼ мальӈгана инямʼ няниʼ тадась. Нерняриʼ ми”ӈанинзь. Пуна манэць, нямиʼ мунзи си”ми маниевы. Ненэцьʼ пыхадамиʼ тохоламбавы. Ӈэдалёдаханиʼ нумда пэвсюмясь. Лата Неро яв ӈодʼ суса. Нюдяко яхако мюʼ пакалць тарась. Халманана яха ёрямʼ пэвдяхана ханзер” хамедаӈгув. Нерня торавэнʼ тапхальяв. Ӈарковна минзь сеймиʼ хая. Тадʼ лакриʼ табанʼ тебабаниʼ икня хата нёхониʼ хань. Хэвхананиʼ ӈамдёвы иримиʼ инямʼ ня”мада. Неры ӈэдалёмани тотрев минхальяниʼ. Пэвдяхана нерняри пэрӈада. Ту” ӈаноʼ ядэлава мюмня яля” ӈадиберӈа”. Тикы” толаба теневавы. Хуркари хараси тэводана ямиʼ мадамиʼ. Мань нянани маяк” толабава ӈарка, ехэрана сер. Мань ӈаниʼ таремʼ aэдалёрмандадмʼ! Тэна” тянюмя серʼ нисямиʼ харад” хэвхана нядэ хаись. Ӈарка некамиʼ иле хаёвы тыда” сиднтетюмдей ӈэсыхана пэръяда. Ӈэсыʼ ты” пэрманда няю недбяда миӈа.Мань пыхадамиʼ ӈарка манзаямʼ тохолаванзь Тюмень мартʼ хэсь тасламбив. Тохолко”маримиʼ салдамба тараӈгу. Иле мяʼ тара. Яханана” тохолкодаӈэ мал” есяси” тохолко я”мава”. Тикы сер нямна мяниʼ тер” нядаӈгоднакы”. Ӈани ненэцьʼ си”ми нядаванда яӈгу. Таддикахад та няна манзараaгудмʼ. Маси ханяӈы пелямда недватав. Тюку похона тохолко тара. Няби лаханавы нямиʼ, Сэротэтто Юрий манзь ханада: – Падроʼ манзаятаӈэ тохолкудмʼ. Юкад вата ӈопой классмʼ мале”мяхаданиʼ тохолкова нянаниʼ сибя. Сидя пориʼ манзаямиʼ тохоламбаӈгув. Нёнадовна ӈарка манзаямʼ тохолаванʼ харвадмʼ. Юрист сермʼ мэкадаӈэ маниев. Тохолко”мамиʼ ханзер” салдамбавамиʼ нив хамедамбю. Пунда яӈгу. Нися вэсакомиʼ маси сян хабтамда нэкалта, мирдата. Тамальӈгана манзаяниʼ мирмʼ митав. Тикы хавна иле мяʼ салда серота. Тиртя ӈано мир” тарава. Выӈгана иленя ненэцьʼ токолкова сер таробцомʼ нида хамедамбюʼ. Тохолкода ӈацекэхэна” ӈамгэ таравахадʼ ехэра”. Теневавы ӈэбтоʼ нядаӈгодаць”. Тедари нерня тохолкова серʼ тарава вадець серо”ӈа. Ӈока теневана ненэця”ма” тохолковдавэй варкаӈга”. Иб мядотоʼ тер” няʼ ӈопой, самбляӈг поʼ тохолковамʼ нидонзь хамедаӈгу”. Тохолковахадʼ ӈэвна” мюй сибдаӈгуна”. Илаӈгана хибярин нива” енаӈгу”. Законˮ сер илмаˮ паӈгалпаӈгуваˮ. Вадёданаˮ ӈацекынаˮ харнаˮ нерня наволпабнаˮ сероˮӈа. Илаӈгана тохолковариʼ мась ниˮӈа. Мань ӈарка некамиʼ Курганʼ маркана высший математикамʼ тохолась. Самбляӈг поʼ савовна тохолковы ӈэрмʼ яханда манзараванзь тось. Ӈопой, харадˮ поӈгана хибяхартмʼ ехэра. Выʼ терˮ ненэць теневана нидаˮ выӈгана мэˮ. Манзаядамда хось выдарась. Хибяхарт нерня нидась наволпю. Сидя, няхарˮ поʼ ваерамахад Салехардахана военкоматхана манзара пэяць. Таняна тохолкоˮмада ӈамгэхэна тара. Недбяда тянё. Харобта няръяна дипломамʼ мэпнани ӈод, ханяхартана хибяхарт сиˮми ниˮ ӈате. Ӈарка образований мэтинаˮ ӈобтарем манзаяси ядэрӈаˮ. Теда хэвхананиʼ ӈамдёда нямиʼ, харад мяциниʼ. Нисянаниˮ ӈани мяцихиʼ. Няниʼ нися ненэй мято хавна, харад вархана харта мядикомʼ миˮӈаць. Лакомбой иламʼ таремʼ пирдалембидоʼ. Мань нисямиʼ, небямиʼ «маневренный фонд» мядмʼ мэˮӈахаʼ. Серонаˮ тарця. Нёнодовна хэта, тохолковамиʼ пунси. Няниʼ ӈани таремʼ идя ядэрӈа. Салехардахана тохолкода ненэцяӈг таремʼ ибидорˮӈахаʼ. Пяванда сехэрэмдиʼ хартиʼ помнанди тасламбидиʼ. В. Пыриркоʼ падвы."
https://vk.com/wall-147614552_746,"Ӈацекына” манзараць Ӈэрм яна” ерв” манзара мэта мякад ӈэдаравы юн тарця. Тохолкода” ӈацекына” та’ няна манзаяха” лаволамба серо”ӈа”. Ныланавандо’ ёльцьӈгана нядаба тара”. Тохолко ни” пэр”. Тикы серм’ етя тасламбада мякна, «Департамент занятости населения ЯНАО» манзарана” маниейдо’. Ӈарка” маркана”, нюдяко’ хардакохона” хусавэй самлязимдей ӈацекы манзарась. Мат” ёнар ”пир ӈацекы” та’ няна недбядамдо’ хомбиць. Манзара мэта закон’ сер’, ӈацекы” тоенана манзаяха”на манзарабто’ вэва. Сибя манзаям’ пэрпато’ серо”ӈа”. Ӈэрм’ яханана” ӈацекына” библиотекахана”, манзара мэта” хардахана”, садикхана” манзараць. Лагерьхана” вожатойӈэ, воспитатель” нядабадаӈэ тараць. Нерня еваку” нерня маниеваць. Таддикахад палытана” мят’ ереберта” ӈацекына” лаво”ламбиваць. В. Пырирко’ падвы Рисунок взят из открытых источников"
https://vk.com/wall-147614552_745,"#НяръянаНгэрм #ЭтноДиктант ✍🏻✍🏻✍🏻✍🏻✍🏻✍🏻✍🏻 Паднаӈгува” Мале няхаромдэй по’ ханзер” луца вадавна , ява” теневавана нямна диктант” падыбасетыва”. Нюдя пэвдей ирыхана «Большой этнографический диктант» мэтава”.Тикахана яна” нюбе”, ханяна ӈэвадо’ манэсарта”. Хусувэй ненэць’ таня тось пирӈада. Музейхана”, библиотекахана”, школахана” хибяри” малюрта”. Пыдо’ 45 минут паднаӈгу”. Небо 367 ненэця мэвыць. Марина Яр падвы."
https://vk.com/wall-147614552_743,"Эдуард Яунгад няби Марат Абдрахманов Совет законодателей Тюменской области, ХМАО, ЯНАО манзаям’ минреӈгуху’.  Эдуард Яунгад и Марат Абдрахманов вошли в Совет законодателей Тюменской области, ХМАО и ЯНАО"
https://vk.com/wall-147614552_742,Ӈахана ӈэда Ямальской районхы нюдя хардахана Автомобильной заправочной станций” ӈадимда”.
https://vk.com/wall-147614552_741,Невхы недармам’ нёдаӈаха’ Хабэча Хываревич Яунгад падвы.
https://vk.com/wall-147614552_725,
https://vk.com/wall-147614552_722,"Ненецкие загадки  1. Утром сосчитает, вечером сосчитает.  2. Один мужчина бежит, бежит и в тупик попадает.  3. Невидимо придёт, невидимо уйдёт.  4. Незаметно придёт – любого украдёт.  5. По одному отверстию войдёт, по трём местам выйдет.  6. Живое мясо в зубах держит.  7. Без дна, без крышки, бочка мясом наполнена.  8. То один другого опередит, то второй его опередит, друг друга догнать не могут."
https://vk.com/wall-147614552_715,"Ханева нямна Пилю” иры’ пудана си”ив пиркана харад тер” хане пэсетыд”. Хусавэй серм’ закон тасламбида. Ханзер” ханева нямна «О регулировании отдельных отношений в области охоты и сохранения охотничьих ресурсов на территории Ямало-Ненецкого автономного округа» закон вадеӈа. Сяха хане пэвам вы” тер” ненэцяӈгана нерня сероӈа. Падаркана ӈэда ватом мадаба ни серос. Вэва иле”мянд’ няю государствана ед есям’ салдаӈгун. Туни етя лабэс мюня, еся сейф мюня нялькая лэтрамбада. Сенда мю паклемяхад сюрпада. Таддикахад муӈгода ягӈа лэтрамбада. Туним сабмахад лэтрамбада ниӈа. Тюку” похона” ханева няю тохолко тара. Ханева” серм’ тохоламахад падарм’ ня”маӈгун. Хуркари лекаро’ питими” малаӈгун. Хибяри ненэцянд туни мипда ниӈа. Туним, муӈгм’ етя лабкахад падар сер тэмдаӈгун. Закон сер иле яхананд етя хане яб хамедамбабат сава. Иле харад, мядо’ хэвхана хане вэва. Ӈацекэхэ” туни мипда ниӈа. Едэйвана ханева нямна ӈэда законм’ несэймдаван харвадо’. Туним мер тэмда пирты. Хэвы” яляхана” пэдара поӈгана хане сероӈась. Варкм’ хадава няю хане серома падарм” няма тара. Нерня салдаӈгур. Падарм’ тэмдамахаданд’ таӈга ханевсь хандан. Ханени” манэсарта” сит нултабто’, тикахана падарт манэлабтаaгур. Тикаханата, закон сер ханен. Хардахана хуркари сер. Ханяӈына” тябехомдо’ ӈэдарамба, пыхададо’ лаволамба хане”. Ӈанина” ядмы” ханесэйдо’ мипдапидо’. Есям’ тэвода”. Выӈгана тарем иленя яӈгу. Хусувэй хасава мята тер” ӈавламба хане” пэрӈа. Еданда терад малемяхаданда енерць ӈэвадаӈгу. Иринато’ табеко’ сер, пирувнанда хибяри” ханеӈгу. Таддикахад, сельбя няна нув сармикаха” ӈэрм я’ тер” мэсымана хане вэва. Тунидо’ лэтрамба тенева”. Хэхэ хан мю хураба пэръядо’. Ӈацекыдо’ нюдя ӈэдахадандо’ туним’ мэць тохоламбидо’. Ӈамгэ вэва, сава ӈэвахад хибяри тенева.  В.Пырирко’ падвы"
https://vk.com/wall-147614552_714,"Тохолкуць Вэба ирыхана Салехардахана ӈацекы” тохоламбада” ма”люрӈаць. Пыдо’ тохолковам’ мэ”ӈаць. Тикы няю’ Санкт-Петербург, Москвахад, Сыктывкархад учёной” товыць. Ӈэрм’ тер” вада хавна литература нямна лаханакурӈаць. Тохолковадо’ няхар” ян’ тярмы. Нюрте вэба иры’ пудана яляхана, тадтикахад хор” иры’ нюртей яля пиркана тохолкурӈаць. Нюдя пэвдей ирыхана ӈани Салехардан ма”лёда”. Теда тохолковандо’ мальӈгана ӈэрм’ тер” вади” грамматика нямна лаханакурӈаць. Ханзер” едэй мутры” нядмяць урок” минре таравам’ намдаць. Хуркари” ва”ал”, лаханаку”, тамна ӈани’ невхы илеми” ваде”ӈаць. Ненэй нянэця” нина” ӈобтикы тохолковаха” инзелець. Поӈгнандо’ мале сянм’ лаханако ня”ӈадамзь. Тазовской районхы Антипаюта школахана товы Антонина Хэбелевна Яптик мась: - Маня” нянана” тарця тохолкова” ӈули” тара.Тюку илаӈгана хусувэй едэй серкат” тенева серо. Тарцяхат ехэрабнанд манзаяр’ тид ни минд. Ӈадьбята сидна” ӈобт ма”лабми”. Тадӈо тодо’ яхат” товэӈэ нина” торамдамбива”. Няхатана” ӈамгэри едэй ӈамгэм’ манэпана” манзаяханана” хортына”. Мал ӈэбна ӈопой серм’ минрева”. Надымской районхы Еръй яха хардахад товы Антонина Тапиевна Ядне вадида тарцясь: - Мань тарця тохолкова” сяхарт нин’ ӈэдарамбю. Манзаяханани’ си”ми ӈэдарабнандо’ ӈока нини” понд тэвсетыв. Ненэй вадан’ ӈацекы” тохоламбдаӈэ тодо’ яхана” илева”. Хусувэва” харта яхананда индя ядан’ тяхасовна манзаямда минреда. Ханяӈэхэна едэй ӈамгэхэт” варкаӈгава”. Тарця” семинар” нянана” ӈарка нядмаӈэ тара. Теда учёнойхат” хуркари” ӈамгэ” намдава”. Яхана тэвмахадана” тикына” ӈацекэхэна тэвраӈгуна”. Лаханако нямы нини” Алла Хосевна Вануйто, Меретя Григорьевна Тусида, Светлана Такучевна Пуйко, Галина Григорьевна мал’ тарця тохолкова” таравам’ ваде”ӈаць. Пыдо’ тамна ӈока ӈамгэм’ няхатато’ намдаӈгу”. Нюдя пэвдей ирыхана ӈани’ ӈобт ма”лёда”. Марина Ярой’ падвы Сидяӈг” пыда сертавыда"
https://vk.com/wall-147614552_707,Хындако Яр’ (ярабц) Няё Вэнго падвы.
https://vk.com/wall-147614552_706,Хахаяда яляхана Ямальской районхана👇👇👇👇  📢📢📢⚠️🚀🚀🚀
https://vk.com/wall-147614552_703,
https://vk.com/wall-147614552_700,"Паднана” ӈобт ма”лёда” Ӈарка пэвдей иры’ хасаваюдимдей яляхана округханана” ёльце ненадо’ серм’ мэтава”. Салехардахана «Арктический медиамир» конгрессм’ ӈэӈгу. Ӈопой манзаям’ минренаӈэ нина” ядабтаӈгува”. Тарцям’ я’ сяр’ ниня нюртей яӈорэй минре. Тодо’ яхат” сидя юркад вата хибяри” тута”. Ӈокадо’ ӈани’ ӈэрм яхат” тованзь ятна”. Тикана ӈамгэ ваде”мадо’ мале таславы. «Экономическое сотрудничество в Арктике», «Экология в Арктике», «Сохранение традиций коренных малочисленных народов Севера» тарця серо” вадета”. Тиканда хавна хуркари” выставка таняӈгу”. Медиаконгрессан’ тован’ харвана” нюдя пэвдей иры’ нюртей яля’ ёльцянд пыхыдадо’ падбабато’ тара. Теда ненадо’ яля ёльцянд иры’ вата хаи. Тюку яля пиркана юр” няхар” журналист” тованзь пэрӈа”. Пыдо’ падродо’ юкад вата сиднтет яхад ӈэдаравыдо’. Хор” иры’ нюртей яля’ пиркана Москвахана ӈэванда конгрессм’ ханзер” мэ”мамдо’ тасламбамбиць. Ерводо’ тарем’ лаханаць. Манисям’, Арктикава” сяхари’ ханярина сававна вадепато’ тара. Юнда пили” собта сава. Тарця ненадо’ мядонта” тоб” Ямалхана манэ”лабтаванда ӈока”. Сабетта, ханзер” ӈэрм’ тер” илевам’ манэць, торамда пирта”. Теда Конгрессандо’ ненадумда”маӈэ я’хора ханим’ таслаць. Тикадо’ тедари’ нюмзи. Хусувэй хибя нянанда сава нюмам’ фейсбукхана, тамна ӈани’ социальной сетьхана пада пирӈа”. Ӈамгэ нюмам’ саваӈэ таслабто’, тадри намдаӈгува”. Тарця ненадо’ серм’ Ямална” Правительства, Россияна” Мид нядмяць минреӈгудо’. Марина Яр падвы."
https://vk.com/wall-147614552_699,"Халям’ пэртя” Ӈэрм яна” ерв манзара мэта мякад товы юн таня. Хор” иры нябимдей си”ив пудана яляхана” ООО «Салехардской комбинатхана» манзарана” ненэця” поӈгадандо’, ӈули” савовна халям’ хырабадамдо’ пюць. Ӈобт малюр”мандо’, конкурсандо’ нюм’ «Славим человека труда!» Халям’ хырабади” поӈгана, манзаяндо’ саир сер «Лучший обработчик рыбы» ватадамдо’ пюць. «Департамент АПК по ЯНАО» мят юкад вата мат ненэць падарм’ падвы”. Хусавэдо’ нерняӈы ян сыӈтавы”. Ханзер” манзара таравам’ манэ”лабтамбавы”. Ю” ненэць халям’ манзаята предприятийхана манзара”. Мат” ненэцяндо’ «Ямальской полярной агроэкономической техникумхана» манзаядамдо’, «Обработка водных биоресурсов» тохоламби”. Ӈобтарем ӈамгэм’ пирмамдо’ няхато’ манэ”лабтамбиць. Нерня ӈамгэм’ теневавамдо’ комиссий’ тер” хонрамбиць. Ханзер” халям’ пэрмам’ мал хэтадонзь. Пуна халэдо’ тензато’ сер сибдэйдонзь. Ӈарка”, нюдя” тодо’ яха” моё”ядонзь. Тамна тяха’, ханзер” яхана теневавам манэ”лабтаць. Мер, хабтовна манзаравамдо’ маниедонзь. Няхатато’ сата” есь” хоӈгу”. Нюртей ям’ ханавы си”ив ю’ ёнар” есям’ ня”амвы. Нябимдей самляӈг юдм’ недвота. Няхаромдэ сидя юд пирувна тянём’ ня”амвы.  В. Пырирко’ падвы."
https://vk.com/wall-147614552_698,📷📷📷
https://vk.com/wall-147614552_694,Страшная трагедия произошла в Керчи! Наши глубокие соболезнования семьям погибших и пострадавших.
https://vk.com/wall-147614552_692,"Я’ Хора’ лы” хомби” Я’ Хора’ лы” пюрманзь пилю” ирыхана экспедиция Ӈэдя ня ядэрӈась. Учёной хуркари” яхат” ӈэрм ява” тохолаванзь турӈаць. Ховы’ лыдо’ тохолава’ няю’ савона лэтрамбаӈгудо’. Радиуглеродное дантированием сертаӈгу”. Ховы ӈамгарито’ сер’ невхы илам’ манэ”ман’ харва”. Я’ Хора хурка илаӈгана илевам’, ӈамгэхэд ха”мадомдо’ тохолаӈгу”. Учёной” вади”мана Ӈэдя яхана лы” ӈока”. Новосибирской ӈо’ няна ям’ тохоламбада” манзара пэрмы”. Маня” яна” нямна ехэравы”. Тедахав’ 1418 лым’ ховы”. Тикаханато’ саць ӈарка манзаям’ сертавэӈэ толы”. Тарем’ ӈэрм’ я’ учёной” манзара харвобтаӈэ хая”. Тюку таӈгана итя ӈокась. Табм’ и’ синдабавэда. Тарем’ ӈод” ӈока лым ховы”. Манзаямдо’ ханзер” минрева’ нямна экпедиций ервӈэ таравы, кандидат биологических наук, ӈарка научной ненэць «Института экологии растений и животных УрО РАО» Павел Косинцев лахана: – Я’ Хора’ лы” хавна юно”, овцебык’, бизон’, тэваси’, сармик’ таня”. Таддикахад хани” лы” ӈадиберӈа”. Я’ нув сармик” нисерма янэ хамедамбива”. Ӈарка лы” самляӈг ю” ёнар” по’ тяхана илевы”. Выӈгана етри Я’ Хора’ лы” хомби”. Саць хэбидя ӈамгэӈэ толы. Ханяны ненэцям’ хонрамбава’ мальӈгана, тамна лаханакован ни харваӈгу”. Выӈгана хибяри манда, лым’ пюрман, хован’ нидм’ харва. Теда лахана, хахаяда” яляхана” хэбидя лы” едепи”. Ӈопой иле”мя тарця, выӈгана иленя хасава лым’ ховы. Майвы. Хибяхартан’ нивэда вадес”. Ӈарка харад няна мунзи’ мирда”мэда. Есядамада ӈокавна со”мы. Едэй еся хандамда тэмдавы. По’ пеля ваерамахад лыда” мардавы. Яӈгумы. Тарця иле”мя лым’ хо”махад ӈока. Невхы” ненэця” ӈобтарем’ лы” хомбавы”. Ӈопой хасава малкованда сер’ Я’ Хора’ тибям’ ховы. Пензя’ ваӈгхана сарковы. Нерня няӈота сэбаӈэ пявэда. Тад манэць тоенана ӈамгэ ӈэвы. По’ иба ӈэва’ мальӈгана мяд” ӈобкана паллавы”. Варета тэвравэдо’. Хо”ма яхандо’ нензадым’. Я’ Миня Хадандо’ няю’ нэкалмы”. Тибямдо’ помнандо’ ӈэсы” тер” тярмэдо’. Хибяхартам’ нивы” юр”. Сяндамдо’, пясикадамдо’ сертавы”. Теда лахана мэ”эйдо’. Тикы пясикадо’, сяндо’ нюхато’ мимыдо’. Нюдо’ тамна тяха’ мэ”тыдо’. Тарем’, ненэй ненэцяндрев’ илева’ мальӈгана я’ нямд’ хэбяха ни тебер”. В. Пырирко’ падвы. Сидяӈг” пыда тадтавыда."
https://vk.com/wall-147614552_690,"В Гыде, что в Тазовском районе после шторма , прямо на берегу у поселковых пирсов селяне заметили редкого гостя для этих мест – моржа. Учитывая размер клыков, по словам местных жителей, морж молодой. Скорее всего он отбился от своих. Недолго радовал он жителей посёлка, отдохнув полдня, уплыл восвояси. автор: Марина Яр"
https://vk.com/wall-147614552_687,"#Тюмень #Ямал #Выставки Илма” манэта” Тюменьхана ӈэрм’ тер” ила нямна выставка манзаралты. Брайн Александер хавна Сергей Галко, Сергей Чижик, Анна Арефьева сидяӈг” манэ”лабтамбаӈгу”. «Тепло ямальской Арктики» нюбета. Округванана” ӈэдалёро”мидо’ сидяӈгаӈэ серта”мадо’. Тикыдо’ Ямална” Шемановской нюмам’ мэта музейхад сидяӈг” тэвравыдо’. Лимбя иры ёльцянд выставкадо’ ӈэӈгу. Марина Яр падвы.  В Тюмени в Музейном комплексе имени Словцова открылась фотовыставка «Тепло ямальской Арктики», которая продлится до 13 января. На выставке представлены работы ямальских фотографов — Сергея Галко, Сергея Чижика, Анны Арефьевой и английского мастера Брайана Александера.  Перевод: админ группы ""Няръяна Нгэрм"""
https://vk.com/wall-147614552_685,"Ямальские артисты представят традиционную северную культуру на Днях финно-угорских народов в Эстонии С 17 по 22 октября в рамках международного этнокультурного сотрудничества в мероприятиях, приуроченных к Дням родственных финно-угорских народов в Эстонии. Самобытные традиции ненцев представят заслуженные работники культуры ЯНАО, артисты Окружного центра национальных культур Татьяна Лар и Елена Уфимцева. В программе: концертные выступления, презентации, выставки традиционных костюмов, экспозиции декоративно-прикладного творчества, запланированы два больших концерта в Таллине и Тарту. Для эстонских школьников, студентов и преподавателей академии театра и музыки ямальцы организуют мастер-классы по горловому пению и звукоподражанию на ненецком языке, занятие по игре на бубне. В департаменте международных и внешнеэкономических связей ЯНАО отмечают, что целью участия в подобных мероприятиях является сохранение и развитие социальных традиций финно-угорских народов, создание позитивного имиджа округа, укрепление добрососедских отношений, расширение международного сотрудничества. Наша справка. Дни родственных народов – это одно из старейших культурных событий в финно-угорском мире. В 1931 году на Конгрессе финно-угорской культуры было принято решение о проведении этих мероприятий ежегодно в конце третьей недели октября. [пресс-служба губернатора ЯНАО]"
https://vk.com/wall-147614552_684,"""Невероятные истории охотников""😊 из рассказов Никиты Анагуричи  Ханена” ненэця” сыхылада’ илемя’ Вэба” ирыхана, манзарани” ныланава’ ялядо’ суса. Таӈуцява’ вадамбой паны”. Школахана тохолкованда” ӈацекы” ӈахакуд тиртя” ӈанона’ тэврэйдо’. Ядимбада’ яхана ныланавы” ненэця” мале манзаяхандо’ лабтейд’. Маня” яна” тер’ хасевна” ӈояк ядимбада’ явна ӈэдолёрцеты”. Ныланава” ялядо’, ӈэрёй” няна’ мэцьтыдо’ сэр ӈылмна” ёрмандо’ е”эмня. Тадикахад’ нара’ няна’, ханева’ ӈэсоӈгана, таминдо’ салаби” хэмяхад’ ёрмандо’ е”эмня. Теда” вадеманта’ илемями’, вэба” иры’ пуданахана хадкэйць’. Тикы нини” ибедо’ сава’ ӈэва емня, нюбедо’ нин’ вадет. Тет’ хасава” ханевзь” хэванзь пядо’, ӈарка” яв’ вархана Варкота’ яхаку’ мюня, ланг’ ниня’, пяхад’ мивы” хардакодо’ таня’. Тенкана’ ӈарка’ яв’ мюй ӈарковна” хас’сяты’ табо хасрю’ поӈгана’, яхакодрев’ ӈадьсяты. Тад’ хав, ханенина” яля’ няби’ вэкна ӈэдалэяд’, ӈопой’ ӈанохона’, маторто’ бензинм’ сянзь. Тора’ явна’ ӈод, ӈопой’ ӈаном’ нюхуле сибёрка’. Тёхо’ мю’ тэвхая’, ёрярка” яханда’ поӈг” пяда”. Ӈарка’ яв’ ханимя’ ӈэсонд, халяр” тикарихина хадырӈа”. Поӈгадо’ пядмахадандо’ ӈыхы” явна’ хасрю’ сюртехея, хардоконд’ ня’ ӈэдалэяд”. Ӈаномдо’ хасрю” помна” соламбаданто’, нум’ пэвсюмя’, нумгы” ябире” пэяд”. Иры’ ӈадимя’ тири” тяхад. Сенасялма’ нум’ серма’, мертяда’ хэна, ӈопой’ лабято’ сялна со’, лахарёту” мун’ тахамяць. Лэракабт’ ӈоб нядо’ ябирена’ нумгым’ манэӈа, няхатата’ пайркаӈэ’ хэхэя” тякан’ хабты’: – Хуркари’ «спутник» ӈока”. – Сейдо’ мэйрамба’ помнандо’ маним”. Ханяхавана’ ябто” мун” совандо’, тунидо’ нэхэӈа, ябто” няби вэмна хэвандо’. Тарем’ миндандо’ тад’ хав’ ёря’ ян’ тэвыд”. Маторто’ мазабта”, яхаконто мюмня’ мякандо’ ӈод тэвӈгудаць”. Лэракабт’ ӈани” манэӈадо’ «Ябирена’ нумгым», тякавахад’ «нумгы» няриндо пяда’, моторто хабты. Лавдо’ нямхая”, сеяндо’ хэсь’, ныхындо’ ядан’ лабялӈадо. «Нумгы» сюра’ ӈадиберӈа’, туда” ӈарворӈа”, ӈани ланумсеты”. Ханенина” сейдо’ ёльце хая. Ӈанондо’ пыя’ ян’ теб’нахаван, нердена’ нядо’ ӈапа’ санэй. Ӈэда” сэдм’ ховандо’. Тикы” няндо’ пумна’, парумба’ вадмбой’ санэйд. «Хобамд’о ӈадаць» мято’ няю’ хой’ ни’, ихид’ мерець тэввыд”. Нидю тирцькуць, нёнсивна тарка сыӈъяд. Парумбари’ мюняд’ нём таминдо пакалӈадо’. Пэвдя’ мято мюня’ ӈули’ мунси’ ну. Сангувота’ пэдёдо’ мунри со. Тарем’ нунандо’ сейдо’ тангома”, ханяӈэхэвадо’ писянзь’ пэванда’. Сидер’ сивня, иры’ яля’ сэвкоця ӈадиберӈа. Лакри’ сидер’ ӈылмана тид’ хэванонда’, ӈамгэ пиркана’ нё’ тойрю’ ӈадимонта’. Сеяндо хэсь’ ханенина” ӈоб хэван нулъяд”: – Тад’ хав’ сидна” пя, – хибяхавадо манив. Нёнсим’ ӈани’ тойдаванондо’. Ханена” ёльце ӈапа”. Тикы’ тоярта’ тамна ӈаркавна’ пэванда’, тёрда’ сованда: - Хибян’ ӈэсан’?, – ӈопой’ сейда’ саварка’ нядо’ хонрада. Мунм’ намдхава’ тёрда’ сахамонда. Пуда’ манэць тикы’ теттимдей’ нядо’ ӊэвы’ . Вабсамда’ хамеда’, мят’ нямдо’ тюледо’. Паныда ӈарханда сэдсавэй’, санюй, ӈули’ сейсялмы. Нертей вадам’ хэта нивэда пирас. Тякамбонда’ хэсь’ тарем’ вадеӈада’. Пыда’ нюртей ӈэ’ ӈанод’ санавы’, ӈэхэюда’ таминда’ сэдан’ лебвэхэ, тю у юркаванзь’ пяванда сер хибяхав’ маханда’ хуты пыяхана мацьтевэда’, сята сэдан’ хамвы. Пумнанда’ мимы’ няхаюда, ӈани’ тикы’ нянди” махан’ танхая’ хэвэхэ”. Сеяндо’ хэсь’ мякандо’ тэвмахадандо’ ӈопой нято’ яӈгувахад’ тамна’ ехэравы”. Пэвдя’ мяд’ мюня’, нидо вунидо’ толабю’. Харто илимидо’ писяда”, тосарка’ пин’ ӈадимя, тоддо’ явна” сырӈа”, сена” ӈоб’ яӈгу’. Хубтахана’, хэванзь’ пядо’. Сидя’ няхаюдо’ понгади’ ватаванзь’ хаяха’, няби’ няхаюди” еся’ яӈгу” мярванзь хантаӈаха’. Таддикахад' хабартанди' есанд’ мяргуху. Пэдари” помна” пон ядвэхэ’, я’ поӈгана’ то вархана’ ондатр еся’ яӈгу’ ӈабтамбвэхэ’. Тамальӈгы” похона ондатр хоба” Рыбкоопан мипвыдо’. Наӈэдя’ яля’ хая, тикы’ еся’ яӈгу’ манэсартанди’. Пудана’ хабартанда’ есам’ мярмахаданда, нябиюм’ ханена’ хая. То’ варувна’ ӈэда’ сарпя’ ӈэвы, сяны” хуны” хабарти” подавы. Няӈота’ хадэт’, есанда’ сярвы. Няби’ няда”, то’ вархана’ пудана’еся’ яӈгуда” мярыба’ хаювы. Пэдара” поӈгана’ няръяна хэбт ӈодя ханярихина вадюда”. Ханена хасава’ манзараванда’ сер’, ӈоди” наӈэдя’ пеӈгана няӈгда’ сопида. Сарпя’ хэвхы’ неру” мал’ сапъяда’, тикы” сапмы’ нероната’ ӈадер’ пэдарам’ талыби. Тованда’ ханеда’ тикахана’ хэвня” вуни’ санаӈгу’, ӈамгы’ тарцям’ тосалбата’, ӈоб’ сарпявнанда’ ханднив’. Тикы” серода” малемахаданда’, мяканда’ хэванзь’ нидяв’ пя’. Неры” ӈавормы” ӈодяданда” сёнзяда’ матура пэй’. Ханена ӈамгэ пиркаван палкамта’ маримбюнидав’. Нябир’ ӈод’ хусувэй’ еӈгана’ матура турть’ пэрӈа’. Тёб’сялма’ сян’ тарем’ минзь, пэдара’ няку хабарта сарпя’ хэван, ваӈган’ ядэрць’ лабтей. Пыв’ мерцякоца хубтан’ тэволэйда’ сямян ӈабт”.Танянанда’ тосанаханда’ пэдара поӈгад’, ӈабт” намда’ хабарта- хоре ӈадимя’, нямдода” сарвры” , сэвда” вабты”. Тенкана’ пыдо’ ӈод’ саева ирыдо’ хахаяв”нив. Хабарта’ ӈэвамда маханя’ мохоя’ ӈабт” тинарпа хамедэй’, тадхав’ тад нямдхананда харвм’ ладада, пякуцяи’ нерода’ тари’ марды. Ханенакоева’’ сейнда’ хэсь палканда’ ни’ хатя’ ӈамд’. Тад’ пуня сылаванда’, юд’ еӈга’ пиркана сюдбяку’ хабарта, сэвда’ халмра’, нерняӈы’ тобананда’ ям’ тапарпи’, пёда’ нядамда пюрць’. Пимякоемда’ сэлавдавэй’ ханенакоева’’ тёрсавэй’ ӈапамба’, пэдара’ помна” сюрвы. Падхаюда”, тунихиюда” таняна юрӈаюда. Вадема’ толха ниӈа’, мэкадавна’ пя” помна” паркасяда’ хуӈгрыда сакадармы. Хабарта’ тартя’ «ӈылякам» манэкава’, пуняӈы’ тома’ яханда’, нявата’ хая, неру” марнаридо’ хаи’. Тикы’ няхаюта” пумна’, еся’ янго’ ӈабтамбвы’ няда’ сырмы. Хабартан’ енерць’ муӈгода” пыдю муӈг’ ӈывы’. Ӈапвы’ нямда’ ӈате ӈатесялма, харта’ хая нямда’ пюрманзь. Мяканди” тэвмахаданто’ тикы’ илемиди’ вадеяди’ ӈатенавы” няхаюти’ ня’. Таддикахавад’ илеката' лахана”, нямдо’ пядо’: – Нявэ’ тарси’ ябсин’. «Ябирена’ нумгым» манэӈава”, сэдан’ сит’ танӈава”. Теда’ ӈани’, пыда’ ӈамгэ сарпя хэвхана’ «едерӈа». Хабарта –хоре’ мунзи’ тувы’ ӈэбта, сит’ нямдота’ ни’ илрава’, ханя’ хандасан’. – Тад’ пуня’ тикы’ илемямдо’ писянзь’ хомбсетыдо’. Никита Анагуричи падвы."
https://vk.com/wall-147614552_683,Няё Вэнго падвы.
https://vk.com/wall-147614552_682,"Яханаˮ ёльцейдˮ Приуральской районхы Паютахана вэбы ирыхана яхана пэсетыдˮ. Нюрте харе иленаˮ, община тыˮ пэртяˮ хабартаˮ. Комплесдо’ сехэры ниня ӈа. Таняна хабартаˮ ёльцейдˮ. Мале 37905 тонн ӈамзам’ ӈыдавыць. Нюдя пэвдей ирыхана ӈани’ тэтналаӈгудˮ, ӈэсыˮ тыˮ тэврамбаӈгуˮ. Тюку по’ таняна сидя ёнарˮ хасаваюрˮ тонн тыˮ ӈамзам’ ӈыдаванзь тасламбиˮ. Тикадо’ небой пондо’ ӈок ӈэӈгу. Тыдо’ сохомдавандо’ нерня тыˮ лекарˮ манэˮядонзь. Лекарˮ манэмы ӈамзахаˮ ненадумдˮ ӈабтамбиˮ. Тарцявэйм’ ханярина мирда пирты. Хэвадо’ сава. Хусувэй по яханава ёльцяӈгана тодо’ хабарталвахана тыˮ лекарˮ манзараˮ. Пыдо’ хабцясяда ӈамзари мирдамба ӈэдарамбиˮ. Тикы няю’ ненэциенаˮ тыдо’ таславыˮ хабарталвахана хадабидо’. Ямальской районхана няхарˮ комплексˮ манзараˮ.Яр-Саляхы «Ямальские олени», Сёяхахана, Юрибей фактория няна ӈани’ ӈобˮ ӈа. Тазовской районхана сидя Антипаютахана, Ӈэдяӈгана тарця хабартамбидо’ ӈа. Агрокомплекс «Тазовский» ед ӈаха. Надымской районхана Ныда хардаахана хабартесетыˮ. Тюку по’ тамна сидя комплекс Приуральской районхы Белоярскхана, Шурышкарской районхы Питлярхана ӈадимдаˮӈаха’. М.Яр’ падвы."
https://vk.com/wall-147614552_680,"Учёной нядабаӈгуˮ Михаил Окотэтто Ямалнаˮ Союз община ӈэвахана мэ. Тандая ям’ сяˮма нямна таслакуртаˮ учёнойˮ поӈгана мэвысь. Пыда Ямальской районхы общинанда ӈэсыˮ, тыˮ учёнойˮ нядˮмаӈэ лакри мэць миман’ харвэйда. Михаил Николаевич вадавна таняна хусувэй ӈамгэда тас. Ненэйвана та’ нябыхато’ нисяхато’ туртаˮ ӈацекыˮ учёнойˮ нядмаӈэ тара пиртадо’. Пыдо’ ехэрана ӈамтэдо’, тамна ӈани’ ӈамгэˮ маламба пиртаˮ. Пуна тарця ӈацекыˮ ям’ сяˮма нямна ӈэда манзаядамда тэра пиртаˮ. Томского государственной университетпрофессор, Шеффилда университет, Шведской Королевской академии наук Теренс Каллаган ӈани’ тарем’ тасламбида. Тикы хавна тыˮ пэртяˮ, халяданаˮ ненэцяˮ ӈани’ ӈарка нядмаӈэ тараӈгуць. Пыдо’ иле яндо’ нямна ӈока ӈамгэм’ теневаˮ. Сяха сэрер’ поˮ ӈэвы, ӈамгэ тоˮолха халяˮ, я’ сармикˮ, нув’ сармикˮ танявам’ мал’ вадець, манэˮлабта пиртыдо’.  Я. Маринина падвы"
https://vk.com/wall-147614552_677,"Выставкада ӈась. Салехардахана, «Культурно деловой центр Наследие» мякна ненэй не, Зоя Худи выставкада ӈась.  Ӈолепядаӈго тенева. Сертавы картиныда” ненэцяӈг” манэлабтамби. «Ямальской многопрофильный колледжхана» тохолковы. Тохоламбавы манзаянда нюм «Дизайнер графической продукции». Теда лахана художникӈэ, дизайнер графической продукции ГУ «Северное издательство» типографияхана манзара. Манзаямда теневана не вадамда тарем хэтада: - Мань ӈадимдевы манзаини” нюртей харн’ выставкаханани’ манэлабтамбин. Ехэрана серкад сейми ледре. Тюку яля мань си”ми манэманзь ӈока ненэць товы. Хахая нята”, манзара нята нини” си”ми нядаби”. Няни пынры”. Пыдо’ си”ми нерня выкыби”. Пыдо’ хэвханандо’ мэвани сер мань ныхыми ӈадиберӈа. Теда лахана нини” нядаӈговам’ хамедамбив. Портретхана” ӈэрм’ яни тер” таня паклембим’. Ини ядэробцом ӈолепяхана ӈадимдембив.  Ӈолепяхана сертавы” сидяӈг” ӈобтарем’ вададарев’ лахана”.  Ӈока ӈамгэм хамедаӈгун. Ханяӈэхэна вадахад памя” ӈадиберӈа”.  Ӈолепяхад сертавы манзаяханани’ сензяни’ мюйм’ манэлабтамбидм’. Ӈолепяхад сертавы манзаини миндя пона” сер сертэйнась. Небой манзаями’ тянё. Хуркари” мероприятихана” ӈолепядаӈгосетыдм’. Ямальской меридиан журналм’ падтамбсетым’. Тикы хавна хуркари” открытки ӈолепядасетыдм’. Акварель саирм’ нёдам. Портретри” пэрӈадм’. Хусавэй ненэцями’ харта илемясавэй. Хибяри” илемя пелям’ маси намдаӈгува. Маси ӈэрм’ яна юн ӈахана ханда. Манзаяни хавна юнета художник, акварельхана манзарана Анастасия Лисич ханзер манзаравам’ манэман харвадм’. Юнета” художник” манзаяхат мань пысаӈгадм’. Пыдо’ сиддо’ пирӈэ хэван харвадм’. Галина Изосимова нянда нямна ма: - Вадета нява” ӈули сава ненэць. Нята нида” сянзь пэръяда. Пыда нянда тарем маман харвадм’, хусувэй мадабада яляхананда несэй мирбям’ ӈолепяда. Хахаяда” нид” сит’ сяхари нядаӈгу”. Мань ӈод сяхари сит нядаӈгум. Пявы манзаяб нерня минред! Нябимдей няна, Диана Аминова нянда нямна вадам’ хэта: - Манзара саць пирӈар. Илевани’ сер ханяӈы” серкана” няданд тоходансетым’. Тарця ненэцям’ няма сава. Сит ӈарковна савуӈава”. Манзара нята няда Павел Крюков: - Манзарани’ поӈгана пыдар пирӈар. Нюртей выставкар нерня сертана яӈгар. Нерняна сертаванда манзаяр ӈока. Нерня яд. Выставкан студент сырманзь, тоходанванзь товыць. Манзара пэвы няхандо’ савуць сырӈаць. Ненэй ненэця выстамкам’ сяхари нир манэт.  Ӈэрм’ терӈэ нерня выктада”.  В.Пырирко’ падвы."
https://vk.com/wall-147614552_675,"#НяръянаНгэрм #Мынико  ""Няръяна Ӈэрм"", ""Мынико"" газетахаюнаʼʼ ""Инстаграм"" , ""Одноклассники"" сетьхана хоӈгудаʼʼ. Ти: https://www.instagram.com/nn.yanao/"
https://vk.com/wall-147614552_674,Ныланава ялэна” пэяд. Сензада ӈада”!!! Всем хороших выходных!!!
https://vk.com/wall-147614552_673,"Тоса тара Няда харад лекар мят тиртя ӈанохона хадёй ты” пэртя хасавам’ тэвравы”. Варк пэдара поӈгана сятормэда. Пыхадахананда няӈэдяда яӈговы. Сита савумдамбавы лекарада, заведующий хирургическим отделением Надыма Сергей Казимиров ма: - Тедахав хадёй ненэцяма” савумдава. Ӈаяда тораӈга. Харта ядэрць пэй, лаханакурӈа, ӈаворць пэй. Мядодо’ Хальмер Яха хэвхана ӈэвы”. Таддикахад Еръ Яха харад ӈани хахаи. Малкода хасавам’ маханда няд варк пявэда. Варехэта иле ӈудомы. Вэнекода ниведа няда. Пэдара яхана я’ сармик” хэрабтамба сава. Ӈэрм’ яханана” Шурышкарской, Приуральской, Ямальской, Тазовской районхана Ям’ Мядотам’ манэ”мы”. Таддикахад Губкинский, Ноябрьск мар” хэвхана ӈани хамедавы”. Сельбя няна варк’ ӈайпата сероӈа. Ӈавран малибей. Сырамда ӈате, хона ятна. Хонаванда нерня тамна хэвамда савумдамби. Ӈоди” ӈаворӈа, хане. Хэванда сава ӈэсь мэбеманда ельц. Пэдара помна ядэрта” ненэцяӈг” харва ни” пэр”. Хэвувнандо’ ӈоб” яда пэрӈа”. Мэсыто тарця”. Ханерцяда” ханири”, тарси вадёвы” ӈули хусавэй ӈамгэм’ манэман харва”. Пыямда ханяри сыкпаӈгуда. Хахая товандо’ сер тарси ханёйӈэ ханӈа”. Ненэцянд минхалмым’ тёрхана питарць пиры”. Сейдо’ ӈани пина”. Вэн” мадхана питарпато сероӈа. Лакри тум пятаб сава. Манэма мальӈгана хунта ни’ серос. Янамбовна ядаб сава. Хэрабта пирап ханяцей сава. Пэдара поӈгана иленя” ненэця” тунидо’ хахая ня”амбабто’ сава. В. Пырирко’ падвы"
https://vk.com/wall-147614552_672,"Горнокнязевск хардан’ лекар”, волонтёр” тэвормы”. Терапевтадо’ сидя ю” ненэцям’ манэ”ӈа. Ханяӈыдо’ лекар мяд” хэвхана ӈэда таборо” хабтумтабиць.  «ДОБРО В СЕЛО» пришло в Горнокнязевск Специалисты Центра здоровья ГБУЗ СОКБ продолжают обследовать население близлежащих посёлков в рамках Всероссийской акции «Добро в село». На выходных волонтёры-медики, медицинские работники вместе с представителями Департамента здравоохранения посетили посёлок Горнокнязевск. В посёлке есть фельдшерско-акушерский пункт. Уже тридцать лет им заведует Лидия Рочева. Жителям посёлка провели экспресс-обследование. Всего на приём пришли 20 человек, у 3 пациентов выявили повышенное артериальное давление, у 4 человек диагноз гипертония, у 6 обследуемых - повышенный холестерин и сахар в крови. Все обследуемые получили рекомендации врача-терапевта и информационные брошюры. Также фельдшер ФАПа попросила провести осмотр 89-летней жительнице. Она прикована к постели. Поэтому терапевт и волонтёры отправились сами к ней. После осмотра выяснилось, что у пожилой женщины повышен сахар в крови, давление в норме, имеются хронические заболевания сердца. Родственники заверили, что за бабушкой ведётся наблюдение, регулярно принимает лекарства. Терапевт после осмотра скорректировал тактику лечения. Кроме этого волонтёры-медики провели субботник на территории ФАПа и оказали помощь специалистам Центра здоровья при работе с населением. Айшат Нажмудинова, координатор Ямальского отделения ВОД «Волонтёры-медики» рассказала, всероссийский проект «ДоброВСело» – это не только масштабный федеральный проект, но ещё и возможность наладить связь между медицинским персоналом и неравнодушными волонтёрами-медиками и жителями сел. – Главная задача привлечение внимания населения к необходимости бережного отношения к собственному здоровью, необходимости своевременного прохождения медицинских осмотров и диспансеризации.  Сидяӈгˮ «Волонтёры-медики» группа сертавы. Фото предоставлено официальной группой «Волонтёры-медики»"
https://vk.com/wall-147614552_671,Ӈацекыˮ тохоламбиˮ Я. Маринина падвы.
https://vk.com/wall-147614552_669,Тохолкуˮ В. Пырирко падвы.
https://vk.com/wall-147614552_668,Ненэй ненэцяˮ лаханаˮ.
https://vk.com/wall-147614552_666,В. Пырирко [Василий Пырирко] тадтавы сидяӈгˮ.
https://vk.com/wall-147614552_665,#НяръянаНгэрм #Мынико #Ӈацекыˮпаднаˮ Сидесь’ хабтеˮя П. Худи’ падвы.
https://vk.com/wall-147614552_664,"#НяръянаНгэрм #Мынико  Писякохо’, хорекохо’ Н. М. Янгасова падвы."
https://vk.com/wall-147614552_660,"Ӈобт малыць Хэвы сиˮив ныланава яляхана Салехардаханаˮ ӈэрм’ терˮ малюрˮӈаць. «Ямал-нюˮнаˮя!» асссоциациядо’ XXIX съездда ӈась. Таня’ ӈэрм’ терˮ илелава марканаˮ филиалто’, ӈэвахана мэна’ ненэциедо’ товыць. Тасалковамдо’ ӈопой яля мэˮӈадонзь. Нюрте вадам’ ӈарка нидо’ хэтаць. Я’ тиӈгы тыˮ пэртиˮ Ассоциация правленияхана мэна Сергей Харючи манзаяндо’ няюмна мале сян вадам’ мэˮӈась. Ӈэрм’ терˮ серо’ тасламбада департаментнаˮ ерв Инна Сотруева лаханась. Тикы пуд тандая сававна тасалко пэйдаць. Тюку мандалавахана мале сян ненадо’ серм’ таслаць. Ӈобто’ правленияхана мэванда нядамдо’ тэраць. Елена Рыбина, пыда хабиˮ автономий ӈэвахана мэна. Харта ӈод’ пяванда манзаямда вадеˮманда мальӈгана мале сян тарана проектм’ ӈадимдесь.Тикыда Ассоциацияхана правлениян’ тэвˮмахаданда тидхалембаӈгуда.Тарця парё ӈэванда еˮэмня, нидаˮ падродо’ етя паклейдонзь. Пуна тодо’ яхатˮ товы отделенийˮ ӈэвахана мэна ненэцяˮ ханзерˮ нидо’ нядабавамдо’, ӈамгэ тоˮолха манзая минревамдо’ вадеˮӈась. Пилиˮ нюрте Ассоциация правления серо’ минрена Ирина Окотэтто манзаямда вадеˮӈась. Пыда ӈамгэ тоˮолха округнаˮ пирувна ненадо’ манзаи сертавамдо’ хэтась. Тодо’ яханаˮ илебато’ ӈод ненэциенаˮ тоенана серодо’ малˮ ӈобтоласˮ. Манзаясиˮ, мяциˮ. Районханаˮ ӈэва праленияхана мэнаˮ манисям’ яханандо’ ӈармы, илаӈгы ненэциеˮ серо’ нерня пэраць тара. Тикы хавна Ассоциациянаˮ минрена манзаяˮ ненэцяӈгˮ тэвола сава. Тарем’ юндо’ соӈгу. Теда илаӈгы ненэциенаˮ иландо’ нерня пэраць етри варемдо’ мэˮӈаˮ. Ассоциацияханаˮ енавамдо’ тамна сававна нядабаб, нянаˮ пунрёдаˮ. Тикы хавна выӈгана иленаˮ илебей ненэциеˮ ӈани’ нерняку пэраць сава. Тикы нямна «Ямал-нюˮнаˮя!» ассоциацияваˮ манзаямда минреӈгуда. Харта ӈод’ хахаяда по’ отделенийˮ ӈэвахана мэна ненэцяˮ небдя няˮамарпа пяць. Тарця серм’ ӈока хибя ненадумдадась. Тасалкоˮмахадандо’ Уставханандо’ ӈармы, илебей ненэцието’ нямна ӈэда серо’ тянёмбой яӈгамдавыдонзь. Тикы хавна тад нерня интернетвана сероˮ тасламбаӈгудо’. Тарем’ ӈодˮ невхыто’ тотрев няхар’ ирыхана ӈобт тэвортаˮ. Тикы хавна округхананаˮ ӈацекыˮ серо’ минрена ДанилаТрубицин лаханась. Пыда минрена манзаямда вадеˮӈась. Вадида ӈэрм’ терˮ ӈацекы нямна ӈаць. Ӈока хибя хонравантадо’ танявысь. Ассоциацияваˮ правлениянда терˮ тад нерня манзямдо’ етре тидхалембаӈгудо’. М. Яр падвы. Сидяӈгˮ ӈани пыда тадтавыда."
https://vk.com/wall-147614552_657,"Цифровое телевидение Вэба” иры’ юкад вата сиднтетимдей яляхана паднана ненэця” ма”лыць. «Департамент информационных технологий и связи ЯНАО» ерв Олег Ефремов манзаянда нямна лаханась: – Государственной программа’ сер’ серона” минрейна”. Цифровой телевидениям’ ханярина ненэциена” маниедо’. Тикы сер е”эмня есям’ салдамба ни тараӈгу”. Ервона” ненэцието’ нямна ӈани идо’ ядэрӈа”. Законана” сер, хусавэй оператор кабельной телевидениям’, хуркари канал” есяси манэ”лабтамбаӈгудо’. Маня” яханана” сидя мультиплексава”. «СТС», «Пятница», «Звезда», «Мир», «ТНТ», «МузТВ», ТВ-3, «Домашний», «Спас», РЕНТВ» манэ”лабтамбаӈгу. Нюртей Салехардахана манзарана «Первый канал», «Россия-1», «Матч», «НТВ», «Пятый Санк-Петербург» «Россия-Культура», «Россия 24» манэ”лабтамби. Пеляда Новый Уренгой, Ноябрьск мар’ нямна хан”ӈа. Таняӈы” хардаха”на иленя” нина” сидя ю” каналм’ есяси” маниеӈгу. Тикы’ хавна ӈацекы” ед таславы канал” «ОРТ», «ТВЦ», «Карусель» таня. Таддикахад няхар радио мун” сосеты”. Едэй пона” то”махад сер тикы серм’ тамна савовна тидхалеӈгува”. Ервона” есям’ тамби”. Канал” маниева е”эмня приставкам, антеннам тэмда тара. Ханяӈы” ненэця” ӈобанзер” хамедяртамдо’ тэмда пир”ӈа. Есясядаӈэ толёда” ненэцие” ед’ социальной помощь манзара. Хеняӈы” едэй телевозоркана” тарця приставкадо’ мюнанда ӈа. Нюдяко’ хардаха”на тарцям’ ӈани ӈадимдембива”. Манзаранина” таня’ ӈэдарамбина”. Минреня сава серкана ненэця” тэри пысаӈга”. Тамна хонарку”, ханзер таӈок каналм’ есяси” манэ”лабтамбаӈгура’. Тасу яв’ няна теда’ тикы серо’ тидхалембина”. Хамедяро’ сертабива”. Я” нямна ӈэда серо” нерня’ минре сиддо’ нядабива”. Хусавэй харадаха”на канал” ӈадимдембива”. Вынгапурхана тарця серм’ сертаваць. Миндя пона” сусава” ӈэсонд Лабытнанги, Обской станция’ телевизородо’, компьютердо’ манзараӈгуд”. В.Пырирко’ падвы."
https://vk.com/wall-147614552_656,"Едэй ядо’ «Кедр» Тюмень маркна ӈэрм’ тер” нядабада «Кедрм’» нюбетя организация таня. Ӈэвахана Владимир Климов мэ. Пыдо’ тохолкода илаӈгы ненэцие” нядаби”. Ӈыхы яхана мэвандо’ ямбан’ харе” небянато’, нисянато’ илам’ нибя юрвандо’ е”эмня организацияханандо’ мале танякуна Андреевской то’ ядхана ӈэсым’ сертавыць. Тикамдо’ сава я’ хэвхана ӈэванда е”эмня ӈани ненэця” луца” марӈадонзь. Ӈамгэ’ пират’ етё” таславы ӈэсындо яӈгова’ нид нидо’ маркнандо’ ядабтамбидонзь. Хахаяда яля’ нядандо’ сава юнм’ намдаваць.Ма”ним’, тандая’ едэй ӈэсым’ сертавы”. Ӈобтикы Тюмень маркад хахаи. Тад нерня’ илаӈгы ненэциена” таняна ма”люрта”.Таняна хаби” лабазм’, хане мэта хардаком’ мивыць. Тикыдо’ ӈабтаванзь теневана ненэцяндамдо’ тёняӈы хаби” округхад, Ямалхадна” хамыць. Тохолкода” илаӈгы ненэця” мякдандо’ то”махадандо’ хардато’ ядан’ ея мядм’ мярвыць. Ӈэсыханандо’ хор” ирыхана ма”люрць пэӈгуд”. Тохолкода ӈацекы” хавна ӈэрм’ тер” илам’ торомдаван’ харвана” хибяри” ӈани’ турць пиртадо’. Организацияханандо’ манзарана не Ирина Малых тарем’ мась: - Ӈэсыва” Тюменьхана илоена, тохолкода, манзарана ӈэрм’ тер” ед’ сертавы. Культура ялэ” мэ”ма ёльцяӈгана манзаралты”. Тад нерня’ тюкон’ ты” тэвраван’ харвава”. Андреевской то’ няна мэвана” мальӈгана таняна нув’ сармикана”, я’ сармикана” таняць. Мядона” хавдавана” мальӈгана таняна нув’ сармикана” таняць. Ямдавана” мальӈгана тодо’ ненэцие”манна тяръянаць. Лэтравыто’ таняб тикына” ӈобт ма”лаӈгуна”. Мядонди” ядабтавана” хавна, сёбар ненэциена” пирдырми” ӈани’ тюкохона минреӈгуна”. Хой ӈанохана ӈанэрта”. Ӈэсыва” саць таӈго. Сидяӈгаха”на таняна манзаравы ненэцие” маниеда”. М. Аринина падвы."
https://vk.com/wall-147614552_654,Вадам’ тохоламби”
https://vk.com/wall-147614552_653,"Хабартаванзь мэ”. Нерня хабартаванзь Приуральской районхана ятна”. Паютам’ нюбета хабарта мякна ненэциедо’ хамеды”. Нюртей” ӈэсы”, харто’ ихиндо’ ты” пэртя” ненэця” ӈадибелыд”. Хахая иленари турӈа”. Ханяӈы” мяд” тора сыра’ нимня ӈадимда”. Ӈарка пэвдей ирыхад, лимбя’ иры’ ӈэсонд’ яханаӈгу”. Тованда” ирыхана” няхар” ёнар тонн” пир ӈамзам’ харабта”. «Ӈамзана” хурка ӈэвам маниева”. Хусавэй ютекм’ вэдепива”. Сава ӈамзи тенз клеймохона нёнадомдабина”» Игорь Крамаров, ты” лекар” вадам хэта: - Ӈамзана” хурка ӈэвам маниева”. Хусавэй ютекм’ вэдепива”. Сава ӈамзи тенз клеймохона нёнадомдабина”. «Пэ” тер” тыто’ саӈгом тет ю’ килограмм пир. Хусавэй хабця нямна тохоламбива”. Технологичейкой, санитарной серо’ ед манзарава”. Ӈамзина” ӈудахана” нина” ня”марпю. Хабарта мэта мирвина” ятри несэймдамбина”», – технолог Юлия Паламарчук лахана. Хоб” сэратамбада операторӈэ тарана Никита Подалько тарем лахана: - Ӈэрм’ яна ӈамзам’ ханярина теневадо’. Маня” яна” тер вак тяхана теневадо’. Ӈани” яхат хусавэй по’ тэмдорӈа. Германия тер” тэмдорӈа”. Хобдо’ Финляндий я’ тер” тэмдаба пяйдо’. Ӈопой, харто’ ватондо’ сер хоба” хамеда сероӈа”. Мярикоӈэ серта тара”. Хобахат” машиныто’ ӈамдерцеи” синдаби”. Мясоперерабатывающий комплекс «Паюта» ерв Алексей верещак вадам хэта: - Хабарта мякнана” лы”, нензо ӈани фармацевтика сер няю тидхалеӈгуна”. Манзаява тарем минре харвава”. Хаюртава ӈоб яӈгода. Ты” пэртя” нина” недбя тикахад ӈарамда. Хусавэй хабарта мякна тарем манзара пэван харвава”. Паютахана ӈопой юркад вата, мат ю’ пир тонн” ӈамзам по ямбан хамедасетыва”. Хусавэй по’ нерня нензлаӈгава”. Намзам ханибтемба мядона” мал панцеты”. Янамбовна терсялмсеты”. В. Пырирко’ падвы."
https://vk.com/wall-147614552_652,"Мяд’ тер” Семья  На снимках одна и та же семья запечатлена двумя фотографами. Одна фотография была сделана Дарьей Зиминой весной во время выборов, вторая - летом во время очередной командировки корреспондента В. Пырирко [Василием Пырирко]. Бывают же случайности) Авторы фото: В. Пырирко и Дарья Зимина"
https://vk.com/wall-147614552_651,Марцьхыта” поӈгана едэй ерв ӈадимя
https://vk.com/wall-147614552_650,"#НяръянаНгэрм#СохранимЯзыкВместе  Альберт Окотэтто ненэй ненэцие"" ня""амна видеопроектм’ сертаби’. Альберт Окотэтто: - ""Начал долгосрочный видеопроект в поддержку родного языка. На Youtube канале https://www.youtube.com/channel/UCIBZyX8lbTdQJDhmvQejO1w/featured буду выкладывать видео на ненецком языке. Любой желающий может рассказать свою историю, спеть песню или поучаствовать в создании субтитров на другие языки. Сохраним язык вместе!"""
https://vk.com/wall-147614552_648,"Няби няньва” ООО «Ямальской картофель» преприятия ервӈэ тарана Дамир Шарипов манзаянда нямна тарем лахана. Нерде «Окружной департамент агропромышленного комплекса, торговли и продовольствия ЯНАО» ханзели нядабавэда. Вадида” тарця”: - Серона” нерня нензлава няю округна” АПК тер” си”ми нядаби”.Тракторм’ «Беларусь», комбайнм’, прицепм’, сортировочной установкам’, бункерм’ няни таць. Ӈопой, тедари сортировочной хамедярма”, комбайнава” ни’ манзара. Электрикм’ ӈатева”. Серта тараӈаха’. Тедари’ картофельм’ ӈударихи”на ма”ламбива”. Ӈопой си”ивхана ма”ла тасламбива”. Сарё яӈгоб’ манзаява” мер’ малеӈгува”. Салехард хэвхана картофельм’ ма”ламбива”. Машинахана” тэврамбина”. Картофельва” ӈули ӈаркаӈэ вадёвы. Та’ ямбан’ манзарамава тандая манэтава”. Тедари ӈокдамдо’ хэта я”мава”. Тандэя ма”ламба пява”. Ӈоковна ма”ла тасламбив. Тюку та’ картофельм’ вадабюлва ява” ӈарамдаваць. Манзаява” ӈокмась. Няхар сорт – «Гала», «Рокко», «Аризона» вадабива”. Ӈэрм’ яханана”, хэм’ таӈгана савовна вадюрӈа”. Трактористӈэ манзарана, Андрей Петелин вадам’ ха”авра: - Нерня ям сабкабива”, нюламдамбива”. Пуна картофельм’ сабкабива”. Та’ ямбан’ икня вабтпа тара. Хусавэй яля’ вэдепа серо”ӈа”. Халыхат” лэтрамба тара”. Манзаява” ӈарка. Таддикахад ма”ламбавада” тоена. Ӈока картофельм’ маньрина” ма”ламба нива’ пирас”. Тарем’ нядаӈгодадава” пюрӈава”. Ямальской многопрофильной колледжхана тохолкода ӈацекы” ӈуво’ поӈгана тум пятавы”. Картофельм’ ятами” поӈгана пиримби”. Афанасий Тусида лахана: - Пад” саб”ньлембина”. Ӈопой пад ед’ няхар” ю” есям’ няна” салдаӈгу”. Тохолко”мана пуд есядава” недва”манзь хан”ӈава”. Теда юкад вата тет падм’ сабава”. Тохолковари пир ниӈа”. В.Пырирко’ падвы."
https://vk.com/wall-147614552_646,Манзаява” тамна ӈока
https://vk.com/wall-147614552_644,"Ямальские оленеводы каслают на Камчатку.  Ӈани’ ян’ пяӈгудо’ Хэвы си”ив яляхана мэкад юнм’ намдаваць. Ты” пэртина” сидя мяд’ тер” Камчатка няю’ мюсе хэванзь пэрӈаха’. Тарця иӈуд «Оленеводы мира» Ассоциацияхана мэна Михаил Яр ӈадимдевэдась.Таняндо’ камчадал тэнз ненэцие” ты” пэраць тохоламбаӈгуху’. Ненэцяӈг’ мяд’ терсавэй” пуня нивэхэ’ ӈа. Михаил Едэйкович Яр тарем’ мась: -Тикы няхаюна” тыди’ ӈавнанди’ сэрдахад ё”ӈаханзь. Невхы иринати’ илам’ нёдаванди’ е”эмня таня’ хэсь пуня нихинзь ӈа. Сергей Езынги, Яков Худи Камчаткавна мюсерта”ӈаха’.Мято’ тер” ӈани’ хаяць. Мале техе яханди’ тэвыханзь. Ӈопой вэнодо’ самолётхана ханаван’ ниць харва”. Тикым’ ӈани’ таславаць. Техе яханандо’ тиртя ӈанохона тэвраӈгудо’. Таняндо’ иле мядм’ мита”. Ты” пэрти” ӈэсым’ ня”амбаӈгуху’.Ӈацекыто’ школахана тохолковам’ ӈани’ мале тасладонзь. Ӈани’ тарана ӈамгэ” харто’ техе яханандо’ таслаӈгуди’. Марина Яр падвы. Сидяӈг” пыда тадтавыда."
https://vk.com/wall-147614552_643,"Хор” иры 3 яляхана ӈоб сава няна"" [id209848817|Zoya Cheese](Зоя Худи) нюртей выставкада ӈэӈгу. Таняку ӈобкана ядэркава"" .  3 октября, 17.30 в Культурно-досуговом центре «Наследие» состоится первая персональная выставка Зои Худи -Zoya Cheese , молодого салехардского художника-иллюстратора. Зоя окончила Ямальский многопрофильный колледж по специальности дизайнер графической продукции. Работает дизайнером в типографии ГУ «Северное издательство» . В. Пырирко падвы."
https://vk.com/wall-147614552_640,Сюнай-Сале хардахана тандая школандо’ юбилейм’ мэӈаць - 25 поданда хаясь.
https://vk.com/wall-147614552_638,"Маня"" ява"" мэнева"""
https://vk.com/wall-147614552_637,"Ханзер тына"" пэртына"""
https://vk.com/wall-147614552_635,"Ты"" Таӈы"" сидяӈг"" В. Пырирко тадтавы"" сидяӈг"""
https://vk.com/wall-147614552_633,"Тюку яля тянимбой ненэй хан” ня”амна паднава”.  Нарты – универсальное средство для перевозки людей и грузов в условиях тундры. Они очень прочны, достаточно устойчивы при езде , а главное - без единого гвоздя. Сегодня таким мастерством владеют уже немногие. В целом для изготовления такого средства передвижения уходит неделя.  Отрывок из произведений ненецкого поэта Л. В. Лапцуя ""Без единого гвоздя""  Если нарту – кружевную красоту – Смастерил ты, словно времени печать, Полетит она за времени черту Благодарность от народа получать, С поворотами справляться без руля, Находить дорогу в замяти любой… И суровая полярная земля Снеговую скинет шапку пред тобой, Потому что, если нарту смастерил, Значит, с делом подружил ты красоту И достанит у тебя ума и сил На пастушьем и охотничьем посту. Если дружишь с нартой нарезной, Тундра станет для тебя родной, Стужею тяжелой, как гранит, Путь она тебе не преградит. Вышлет вслед за нартою твоей Стаю белокрылых лебедей, Талые хрусталины реки, Легкие, как птицы, ветерки. В северном приветливом краю Ты вспомянешь молодость свою, Светлую, как солнечный восход."
https://vk.com/wall-147614552_632,"""Няхар Неняӈг"" (ярабц)"
https://vk.com/wall-147614552_631,"Туда нёя хабтю! – 2 Денис Пырирко, «Няръяна Ӈэрм» газетахана ӈопойнэ нибя хаёвамда падыбись https://vk.com/wall-147614552_627. Редакциява” «Панаевское» предприятие ерв Александр Кузюков ня лаханакурӈанзь, харта манзаранамда ӈопойӈэ нидя хаеӈгу’. – Нара техникамда ми”ӈаваць. Теда тамна ибена” ядэрӈа”. Маня” организацияхана” хабтона” тянё бригадахана” манзарана нита” ня’ таслаӈгува”, нядо’ няда тара. Нюдя пэвдей ирыхана ӈэрм няна мэна ӈэсына” Панаевск хэван’ тэвӈгуд”. Маня” серона” таславанзь мандалтына”. Ӈобкана ибедортава”. 5-6 тэхэби хусувэдо’ ӈадимдеӈгу, тиканда Пырирко сывы мэлваханда тэваӈгу. Хавы тыта” е”эйӈэ маня” митава”. Нюдя Пэвдей ирыхана тыда толаӈгуна”. Тамальӈгана сян тэнда ӈэва пуномда. Сян тэда хавы, сян тэда иле. Ими тарем ядэрӈа ӈамгэ мян тэхэби” хоӈгува”, – совхозандо ерв ма. Ямальской район ервота” мякна Денис Пырирко тэси” хаёвамда ӈани маниедо’. Харта тыда” ёсоманда тэри нидо’ мание. Совхозандо ерв ня вадидо ӈобт тэворӈа”. – Манзаясипой ни’ хаёд, – Наталия Пырирко, ӈэрм тер ненэцие” управления ерв ма. Выӈгана маянд еремы нидо’ ненэця” нядабасетыдо’. Няхато ты” мипсеты”, хибя ӈамгэда таня, тарцям хоӈгу. Янамбаковна нядо’ иланда тидхалеӈгуда."
https://vk.com/wall-147614552_630,"Салехардахана белорусской ярмарка манзара. Хуркари тэнз” ӈаварм, тохоця” мирдапи”. Тамна сидя яля манзараӈгу. Тикы пуд пыдо’ Нягань мар ня хэванзь мэ”.  Жителям Салехарда представили свою продукцию производители из Беларуси. Ярмарка проработает ещё два дня. На площади возле городского рынка «Дары Ямала» установлено 12 торговых палаток. В ассортименте – колбасы, сыры, кондитерские изделия, чаи. Также на ярмарке представлена косметика и продукция белорусского государственного концерна по производству и реализации товаров легкой промышленности – «БелЛегПрома» – одежда и чулочно-носочные изделия. Белорусские производители приезжают на Ямал не впервые. В прошлом году они были в Тарко-Сале. Тогда за десять дней пуровчанам было продано по 10 тонн молочной продукции и различных консервов. Также были представлены свежемороженая рыба, мясо, сыры, свежие фрукты, и, конечно, белорусский трикотаж. Ярмарки в нашем регионе с каждым годом набирает обороты. Если в 2016 году на Ямале было проведено 333 различных ярмарки, организованных как муниципалитетами, так и хозяйствующими субъектами, то в 2017 – уже 377. Как сообщает региональный департамент АПК, с начала 2018 года в округе состоялось уже около 200 ярмарочных мероприятий, и это уже больше, чем, к примеру, за весь 2014 год.  фото: Виктория Пырирко"
https://vk.com/wall-147614552_629,"Салехардана” 428 поданда хая  Вэба” иры хасава юдимдей яляхана Салехардана” тер” марто’ сояма ялям’ ядабтамбиць. Харад” поӈгана ненэця” ӈобт ма”лыць. Ӈарка сцена ниня трана траць, сё” хайнаць. Юнета” ненэця” хардандо’ ханзер вадёнамам’ ваде”ӈаць. Илемидо’ тензебтембиць. Ӈопой юнета нямдо’ паднана” хонрамбидонзь. Салехард ервaэ тарана Кононенко Иван Леонидович хонаркоди” лаханако няӈась. Нюртей вада тарцясь: - Миндя пова” сусаварида хаи. Хурка манзаям’ ненэцие сава ила няю минрен? - Пэртя манзаява” ӈоб минрева”. Ненэциена” ед сава илам’ тэводава”. Хардана” поӈгана таӈго ӈэбта сероӈа. Мэсыдоць илебана” сава. Ӈарка манзаи” таняю сертабива”. Округаханана” манзарана ервона” ӈока есям’ таня ӈадимдемби”. Пудана няхар по’ ямбан ӈока пэ сехэрым сертава”. Хардана” няби пелям’ едэй сехэрэхэна” синдава”. Юкад вата сидя сехэрым’ aадимдева”. 2018 похона саць манзараваць. Республика, Губкина, Мира, Ямальская, Титова, Зои Космодемьянской, Ламбина, Пермякова, Набережная нюбета” ядэлави” салмравы”. Таддикахад тиртя ӈано’ ӈамдолова мяд няю ӈэда сехэрым тидхалева”. Салмуй сехэры нимня няхар, самляӈг по ямбан ненэциена” сулормадавэй ӈэдалёрта”. Теда Ленин нюбета ядэлава пелям пэрӈава”. Павлова ядэлава мюня ӈэда мядо’ итё” трубам несэйвана вэӈгалаваць. - Хурка проект минреда”? - Нябимдей по’ «Комфортная городская среда» проектм’ минрева”. Хусувэй микрорайонхана спортивной площадкасавэй. Ӈацекы” ненэця” тикахана пирдырць пэрӈа”. Мяд терсавэй” тикахана мэӈгу”. Тикы хавна ненэциена” ня серона” тасламба сайтм’ «Живём на Севере» мэӈава”. Ӈавна ервона” ненэцие серо’ харто’ тасламбсетыдо’. Теда ненэциена” сидна” нямяць серодо’ харто’ минрейдо’. Ӈацекы” ненэцие” ед’ ӈока проект” минрева”. Сянако мятамдо’, лабэтамдо’ ханярина ӈадимдембива”. Ӈацекына” хуркари серкана” нерняна ӈадимдембина”. Сава иландо’ таняд паӈгады. Ӈари тандая граффити фестиваль «Культурная оборона» ӈась. Таробцомда сяхари’ харадана” поӈгана манэтара”. Ӈолепядаӈго теневана” ненэця” харад мирби” ӈолепядамбиць. Хуркари сидяӈг” ӈадиберӈа”. Таддикахад музыка нямна сата” нина” музыкальной фестивальхана нерня ереберӈа”. Шахматхана сянакодина”, робототехникам минренина”, теннисм’ теневанина” пирӈадо’. Хардана” тер” ӈаркаюм пелядо’ ӈацекы” ненэця”. Демографической сер нямна таӈгава”. Школан’ ниня ядэрта” ӈацекына” садикха” мал ядэрӈа”. 2017 похона сидя ӈацекы” садикм’ «Мозаика», няби «Мамонтёнок» нэваць. Тад тованда” похона Комбинат няна сидя школам сертаӈгува”. Мале падрона” тидхалевы”. Яда таславы. 2021 по’ ӈэсонд минреня серона” малеӈгуна”. Пуна несэйвана ӈани серо’ пяӈгува”. Хардана” мал няна ӈаи” мядо’ тахабтамбина”. Тарця мякна” иле нидо’ пирас. Тимы”. Ненэциена” едэй мяк” тюлебина”. Тахабтаванда мяма” тамна ӈока. Тикы хавна едэй харад сертабива”. Хэвы” яляхана” юкад вата няхар тибей харадм’ тахабтаваць”. Ненэциедо’ едэй мяк” тюць. Тарця серо’ ед хуркари” программа” «Обеспечение жильём молодых семей на территории муниципального образования город Салехард», «Обеспечение качественным жильём на 2017-2020 годы» минрева”. В.Пырирко’ падвы. Сидяӈг пыда тадтавыда”."
https://vk.com/wall-147614552_628,"источник: пресс-служба Губернатора ЯНАО  В этностойбище «Земля надежды» организована научная экспедиция по экологическому мониторингу исконной среды обитания коренных народов Севера Учащиеся и педагоги гимназии города Лабытнанги отправились в научно-исследовательскую экспедицию в этностойбище «Земля надежды», расположенное на фактории Лаборовая в границах Горнохадатинского участка на территории Полярно-Уральского природного парка. Научное руководство обеспечивают сотрудники сектора геолого-географических исследований Научного центра изучения Арктики. Методическое сопровождение закреплено за управлением образования города Лабытнанги. Все организационные мероприятия и транспортировку участников экспедиции взял на себя Российский центр освоения Арктики. Экспедиция продлится до 14 сентября. Гимназисты знакомятся с традиционным укладом жизни коренного населения, обучаются основам экологического мониторинга, изучают ландшафты, почвы, флору и фауну Полярно-Уральского природного парка. Учёные отбирают пробы в природных средах в рамках проектов по изучению исконной среды проживания коренных малочисленных народов Севера и уровня полихимического загрязнения почвенного покрова урбанизированных экосистем ЯНАО. В департаменте международных и внешнеэкономических связей округа сообщают, что в планах – дальнейшее продвижение проекта с выходом на международный уровень. С 2019 года участие в научных исследованиях планируют принять школьники из лицея Бертран де Бёрн (Франция) в рамках действующего с 2012 года соглашения с гимназией города Семи лиственниц."
https://vk.com/wall-147614552_627,"Туда нёя хабтю!  Паднанаӈэ манзарани” редакциян’ ненэй ненэць мятюсь. Денис Николаевич Пырирко МОП «Панаевский» совхозхана ты” пэртяӈэ манзара. Матдомдэй ӈэсыхана малковамда манзаяӈэ мэӈада. Ирыхына недбям’ ня”амарпи. Тедахав ненадовна хэта, ты” пэртяӈэ тарась. Манзаямда томдаба харта тыда” хадарабтавы. Ехэрана” я” поӈгана нядэ хаёвы. Таняӈы яхаданда харад” ӈэсонд тэввы”. Вэва серта ненземда нядаӈгодадамда пю. Денис Николаевич ма: - Мань юкад вата сиднтет подни” хэмяхад ты” пэртяӈэ манзара пэйваць. Тедахав’ няхар юкад’ вата сидя поми”. Нися вэсакоми, Николай Иванович ты” пэрман’ иланд’ нюдя ӈэдахани тохоламба пясь. Небяни, Зоя Тахановна ня си”ив ӈацекым вадаӈаханзь. Ӈобтарем ӈэсыхана манзараӈаханзь. Мань сабе тохолкомами яӈгу. Малкори теневадм’. Хэвы нарава” ты” пэрти” илаӈгана ӈули вэвась. 2018 пова” ты” ниць ирыхана яёл тэсавэй, ӈопой юркад вата самляӈг ю’ тэмись. Матдомдэй ӈэсыӈэ хэвы сырава” Неро яв’ тяхана мадаваць. Явм’ мадамахадана” тамна мат ӈэдалава хункана паль пэдара помна хаяваць. Яха” ваӈго’, невхы недарми нёда пэрӈава”. Ханяӈы” яхана” поддава харна маторпива”. Ӈаи” похона тамна тяхана ханцетыва”. Тедахав минна” ниня мядо’ едецетыва”. Тарем пуня салцетына”. Ӈэсыханана тет мяма”. Хороля Олег, Хороля Няръя, мань малкодаӈэ манзарава”. Бригадирӈэ юнетава”, ӈаркамбой нява” Хороля Ӈанику. Маня” хавнана” Няръяна пебяда таня, нядаӈгу. Пырирко Нёлекоми мань нядаӈгодами. Яёл тэхэната” ӈэсыхананда хаясь. Ты” лекарадна” Климов Артем тара. Тына” пыда похо’ яӈгабида. Явм’ мадамахадана” Панаевск харад хэван’ ӈэсываць. Пон ниваць мин”. Тына” я’ ӈули вэвась. Пуда хардан хансомина”, ядэромина” малемяхадана” ямдэйнаць. Хадосавэй ям’ хаеба пясь ялэ” мюсеваць. Си”ив мю хэмяхадана” хадосяда ян’ тэвынаць. Мань тыни” нидо’ пирдале”. Хусавэй мюхуна” мэта”, нютна” хабтони” хаӈгаць. Неры манзарамадо’ нидо’ пирдале. Тарем’ мэнаханани си”ив юкад вата хасава ю’ тэми’ ха”. Хабтеси хаидм’. Ханони”, мями, ненэциени” нерня минре выдарадм’. Ӈэсыни тер” тыто’ пумна мюсе хаяць. Си”ми няда тикаривна ямаць. Харто’ няндо’ ханяӈыдо’ тэтнаць. Нерняӈы ямдо’ пирдалеванзь мэйрамбиць. Неда мюня, Ёркта яха ниня нядэ хаидамзь. Мяни’ няби хэван’ тад сылавани’ нека вэсакоми, Пырирко Аркадий сини тотрев нядэ хаёвы. Пыда невхы ненэцие” пеля. Луца вадам’ ехэрада. Тыта” хама мята хэвхана юсидавыць. Тикыда” мание идя вомась. Ярӈась. Тикы нява” манэ”мана сер ина” вомаць. Мань ӈацекы” нисяӈэ, ини вэва ӈэвам мяни тер” поӈгана нивась манэлабтамбю. Хурка серт еремями’ нёнадовна хамедамбивась. Тецьда выӈгана хибяхарт сит” ни” нядаӈгу. Ӈацекыни’ небя Гретта Михайловна ты” пэртяӈэ манзаранаӈэ толы. Няхар ӈацекэми’. Сидядо’ школа-интернатхана илеӈаха’. Нюдямдо’ ты” манзаян’ тохоламбив. Тамальӈгана холканана сыра нимня ханони” еся сехэры” няку тэвэйнась. Хэ яха’ лаӈг ни’ мями’ мяравась. Ӈавэдана пирувнани’ халясавэй я’ ӈэвы. Выӈгы” серони” тидхалемяхадани’ харад няю си”ми нядаванда нядми’ пюладамзь’. Екар хурка организация сидна” нядаӈгу. Манзара нята ервхани тюӈгадамзь. Нядаӈговам’ ни’ вадес. Панаевск хардана ерв” нядаӈгова няю ибидорӈа”. Тикы хавна Ямальской район ервӈэ тарана луцан’ ядэрӈадамзь. Манзара яхананда яӈговы. Пон ӈатевась. Вадини” падарт ха”аврэйнась. Екар ӈамгэм няни хэтаӈгу. Тедари ӈатенадм’. Пунда ӈоб яӈгу. Харад илам’ теневавы ӈэбнани’ пуня нидамзь выктаӈгу. Луци” поӈгана ӈамгэ манзаям’ хоӈговакэдм’. Иле мями’ яӈгу. Пухуцяни’ тохолковдавэй. Харад варӈэ тараван’ нини’ харва. Тэдми’ нибнани’ ху, туми’ хабтёда. Ӈани несэй илам ехэрадм’. Теда мань, мяни тер” ня ӈули сыхалада серт еремява”. Ӈутсива”. Нядаӈгодасипой тюку саӈговота илам’ нива” пирдалеӈгу! В.Пырирко’ падвы."
https://vk.com/wall-147614552_625,
https://vk.com/wall-147614552_623,"Пенсиян’ сян похона ханта”?  Общественной серо’ минрена ненэця” Владимир Владимирович Путин’ тандаей яляхана” ӈэрм тер” ненэцие” ила нямна лаханамида” саву”ядо’ . Александр Белоусов, РАН Уро ӈарка научной манзарана ненэць ӈобтарем лаханась: - Яна” Ӈэвахы Ерв пенсиян’ хэванда ненэцие” савовна ӈэдабида. Тикы нида” манзара пирпато’ тамна тэтнаӈгу”. Ӈопой харада тарця, манзаям’ няндо’ ми”мы ерв лакри’ тикы ненэциеда” 59,60 похонато’ пенсиян ӈэдара пиртыда. Тамальӈгана иб” ӈод’ закон тамна сиддо’ ӈэдабаӈгу. Владимир Владимирович вэва им’ мэта ерво’ тэри тикаркан’ масартыда’ . Николай Пархомчук, ӈавнанда 2006 поход 2016 по’ ӈэсонд Ямалханана” профсоюзахат” паӈгадёда организаций” ервотаӈэ таравы мась: -Тарця профессия” таня”, пенсиян хэсь ялямдо’ хэбимдембидо’ . Ӈанихана” пенсиян’ мимамдо’ ямбумдамбидо’ . Государственной служащий”, солдат” ерв”, палытана” - мер пенсиян’ ханаць пэрӈа”. Теда’ таслахарӈара”, я’ ӈылна пэ ятамам’ тюхулпада” 50 похонанда вэсако есям’ ня”амарпи. Палытана”, ӈарка серкана” мэвдавэй”, cайнормадавэй” 35 похонато’ мале вэсако есям’ ня”амарпи”. Тиканда тикы сер” тихиндо’ таслаб сава”. «Ямал ню” на” я’ !» общественной организацияна” президент, ЯНАО, Законодательной Собранинда депутат, Эдуард Яунгад пунры, Ямалхад общественной организация” ӈэдаравы вади” Москвахана намдаӈгудо’ : - Президентава” мась, ӈоб маляӈгана пенсиян’ хэванда” ненэця” тасламба ни’ тара. Серо’ нерня илаӈгананда ӈамгэ то”олаха ӈэвы. Ханзер манзаравы. Неноховавна ӈэрм терхат” пенсиян’ ханта” савовна тасламба тара”. Тиканда общественной серона” минрена ненэцие” ватом’ намдадо’ . Ямалрихинана” танямна лаханакурӈава”. Маня” ӈэрм терӈэ серона” Россияхана манзарана ӈэрм тер” ненэцие” ассоциацияхана тасламбинаць. Таддикад Госдума’ ӈоб депутат’ Григорий Ледков ӈули тидпой манзарась. Мань ими’ тарем ядэрӈа, ӈэрм терна” пенсиян’ ханмадо’ ӈахат’ ӈыхында тотрев хаёбта тара. Х.Сэхръяламдик’ падвы"
https://vk.com/wall-147614552_621,#Кутопьюган#1сентября#первоклашки  Дарина Анагуричи школан' пяда!🙋‍♀️🔔🔔🔔📘📗💼🗓
https://vk.com/wall-147614552_620,"#НяръянаНгэрм#Кутопьюган#Нори#Деньсела  «Нори - моё село и судьба»  В минувшие выходные в муниципальном образовании Кутопьюганское в селе Нори состоялись праздничные мероприятия, посвящённые Дню села. Селу Нори в этом году исполнилось 123 года.  От имени Главы муниципального образования Надымский район Л.Г. Дяченко сельчан поздравил Глава муниципального образования Кутопьюганское Иван Неркагы. В приветственном адресе Глава Надымского района отметил, что Нори неразрывно связана с историей развития Надымского района, здесь работают настоящие труженики, люди с открытой и доброй душой. Пожелав каждой семье села Нори здоровья, счастья, благополучия, всего самого доброго! Земляков поздравил и Глава МО Кутопьюганское Иван Неркагы, вручил благодарственные письма руководителям организаций, жителям села за активное участие в общественной жизни, участие в социально-экономическое развитие села. В поздравительной речи Иван Неркагы поблагодарил сельчан за любовь к родной земле, за сохранение многовековых традиций и передачу жизненного опыта молодому поколению, пожелав всем благополучия и здоровья.  В рамках праздничных мероприятий силами местной администрации и работниками сельского дома культуры с. Нори была организована и проведена обширная спортивно-игровая и культурная праздничная программа «Нори - моё село и судьба».  В конкурсе «Дары норинских огородов» - участницы продемонстрировали блюда из собственно выращенного урожая, блюда из северных ягод, грибов. Блюда из рыбы и оленины. Порадовали творческими номерами и красочной национальной одеждой. Из всех представленных блюд трудно было выбрать самое вкусное, ведь каждая участница внесла свою идею и оригинальность не только в приготовление, но и в оформление блюда.  Смотр-конкурс «Лучший приусадебный участок» проводится каждый год в село Нори. В летний период село Нори преображается благодаря инициативе и энтузиазму неравнодушных жителей. У большинства населения есть теплицы, где выращиваются огурцы, помидоры, арбузы, кабачки, паттисоны и многие другие овощные культуры. Почти каждый старается украсить, свой дворик. Конкурсной комиссии были представлены цветочные композиции не только привычные для нас петунии и бархатцы, но и астры, георгины, цинерарии и сальвинии. Они так же хорошо растут и цветут в наших северных широтах, как и в средней полосе. Это не только красиво, но и может стать залогом победы в районном смотре-конкурсе, куда норинцы подали заявки.  В конкурсе «Самая лучшая ватрушка» конкурс был для бабушек, проживающих в селе. Бабушки на суд жюри представили ватрушки из разных начинок, красиво оформили и исполнили творческий номер. Для мамочек провели конкурс колясок «Мой первый транспорт». Коляски были оформлены очень красочно и красиво на различные темы. Для детей был организован конкурс «Парад велосипедов» где так же было необходимо проявить творческие способности по оформлению транспортного средства. Конечно же прошли спортивные состязания - «Перетягивание палки, «Водовозы» и «Распили бревно».  В завершении праздничного концерта Глава МО Кутопьюганское и и.о. заведующего СДК с. Нори Лариса Юрьевна Ковалёва вручили подарки юбилярам, семейным парам и старожилам села, а участникам конкурсов и соревнований призы. Завершился праздник веселой дискотекой.  текст Л.Ю. Ковалёва, и.о заведующего СДК с. Нори (Надымский район)"
https://vk.com/wall-147614552_618,"Текст и фото: Алёна Анагуричи, методист СДК с. Кутопьюган  Недалеко от села Кутопьюган провели летний праздник «Ильин день». У ненцев праздник называется «Та ер҆ яля», что в переводе означает середина лета. Издревле на поселениях Ярцанги, Воркута, в селе Кутопьюган жители собирались семьями, чтобы провести обряд поклонения родной земле. – Мы прибыли на побережье на моторных лодках. В стойбище три чума, живут пенсионеры и бывшие оленеводы. В начале программы поздравили всех присутствующих с праздником. Провели обряд очищения ладаном и кусочком шкурки бобра. Ведущая программы рассказала, как раньше и  в наши дни празднуют этот праздник. Молодые участники программы внимательно и с удовольствием слушали, рассказ ведущего. С самого раннего утра мужчины съездили на рыбалку, а женщины сварили уху из свежей рыбы, почистили её для ӈаябада. Варили на костре уху из рыбы, накрывали столы. Выносили на улицу в определенное место своих домашних кукол (обереги) «мяд"" пухуця» – хранительницы домашнего очага. Как правило, у мужчин тоже есть свои боги, они приносят удачу в охоте и рыболовстве. Все участники праздника совершили обряд поклонения воде, земле и всему живому. По часовой стрелке кланялись три раза. Эти обряды передавались из поколения в поколение: отношение к человеку, к труду, природе. Учитывая при этом диалектику прогрессивного развития. После поклонения прошли к столам. Сначала приглашают гостей, а потом сами хозяева рассаживаются. На протяжении многих лет народы Севера чтут такие праздники, чтобы передать своим детям, внукам. Стремление возродить культуру, язык, историю, традиции народного опыта воспитания. Духовное наследие прошлых поколений – в частности традиции, обычаи, обряды в наши дни может и должно превратиться в богатейший источник и действенное средство решения важнейших проблем воспитания подрастающего поколения. За столом вели беседы, интересные истории из жизни края, о людях, живших в этих местах. Дед Тяку рассказал старинные сказки, исполнил песни своих предков: ярабц, сюдбабц и личные песни. На священную берёзу завязали ленточки, загадав желание. Дедушка показал, как класть монеты хозяйке огня."
https://vk.com/wall-147614552_617,Конкурсхана пыхыдамда хортада
https://vk.com/wall-147614552_613,"Мелне"" конкурс. Таняку ӈада"" ✂️✂️✂️📍📍📍👚👗👒 👇"
https://vk.com/wall-147614552_612,"11 августа в 12.00 ""Природно-этнографический комплекс в п. Горнокнязевск""  приглашает на массовое гуляние в Международный день коренных народов мира. 🔥🔥🔥В этот день всех посетителей и участников праздника ожидает: знакомство с культурой и традициями народов мира; выступление солистов и творческих коллективов; дефиле одежды народов мира; ярмарка мастеров; плетение национальной косы; фотовыставка «Люблю тебя, Ямал!»; детская игровая программа - Аква грим, анимация, надувные батуты; настольные игры; «наскальные» рисунки; стрельба по мишеням из пневматической винтовки; экспресс проверка здоровья; дегустация национальной кухни и многое другое🔥🔥🔥 🚌Для всех желающих организован бесплатный трансфер от МВК им. И.С. Шемановского в 11:30 часов.🚌"
https://vk.com/wall-147614552_607,"Хар”на” ява” тэмдабива” Ӈока ӈацекэсавэй мяд’ терха” закон” сер’ ядамдо’ миць серо”ӈа. Тикы тавы яханандо’ иле мятамдо’ сертабаӈгу”. Митерпада ян’ нибто’ харва”, есям’ хана нянандо’ серо”ӈа. 2010 поход тарця ненэцяӈг” мядо’ мипва закон сававна манзаранаӈэ толы. Иле ям’ тэмдаба пясь ӈули” мире”ӈа. Ханяaы” мипда ёдо” садаха”на, пэдара’ поӈгана тамбидо”. Таня’ тэвван’ харвана” сехэрэда вэва ӈэӈгу. Тикы’ нямна хибяхарт’ ида ни ядэр”. Хибяри ненэць ямда хасуйӈэ сертабата тара. Ӈопойриӈэ харта нида пирдалеӈгу”. Табхана, манебэхэна ӈона тара. Тикыд” ӈани’ саць мире”ӈа. Сарё’ ид’ минзь сехэрым’ сертабава’ манзаяда ӈарка. Ӈаркамбой ям’ салмрава’ миртя ӈопой миллион еся” пирӈэ харва. Есясяда ненэциена” тамбада яханандо” ханзер” илеӈгу”? Нянандо’ ядо’ таросялворӈа. Законана” тарем’ манзара”. Ненэцие” илам’ сибимдева’ няю’ есям’ ӈадимдемба лэкда”. Ӈэрм’ терaэ хар”на” невхэхад ява” тандая’ товы” няха”тана” мирець тэмдабива”. Хар”на” ё”на”, ӈацекына” ед’ законадва” серта ӈутва” яӈгу. Мерця’ серри’ миӈава”. Табекодаха” инзеленахана” халяси’ хаё пява”. Ям’ тамбавандо’ ёльцяӈгана пидте”мям ӈабта мер’ табекода”. Пидте”мямд ӈабта”махаданд манда”, пыдар яданд толы. Сада, лымбад я, паё” ӈэбто’ харт серод”. П. Ханебцё’ падвы."
https://vk.com/wall-147614552_606,"Две дороги  Сидя сехэры Хардахана нюдяко ӈацекы” ядэрць пэ”махадандо’ садикан’ небянадо’, нисянадо’ ядэлэйдо’. Сиддо’ яӈга манзарана не” мание”. Сянако, паднабцям’ ня”амба, ӈолепядаӈго тохоламбидо’. Ӈавормам’ нидо’ юрыбю”. Нито’ поӈгана вадёдана” школан’ ятна”. Яля’ ямбахана пэртядо’, тохоламбададо’ ӈока. Небяда ӈацекэмда тэвра”махаданда таӈга манзараӈгу. Нумда пэвсюмзь садикхад нюмда хосаяӈгуда. Хасавада ӈамгэ манзаям’ тохоласа, тикамда пэрта. Ӈамгэ’ пиркана ервӈэ хэсь пир”ӈада. Недбяда ӈарка ӈэӈгу. Таёльцӈгана хуркари серо” мер’ тидхалембаӈгу. Мятамда, хандамда тэмдаӈгу. Манзаям’ пя”махад танцие” нимня тапхалаӈга ни серос”. Хумбасьда серт’ нулаӈга вэва. Ханяӈы” вы’ тер нина” ӈутсяламзь мирбидо’ харад” поӈгана ёпидо’. Таси’ мантэ”махад, хэвхы ня”мы” нид” сит юраӈгу”. Нядаaгода яӈгода. Ӈамгэхэртан’ нин харваӈгу”. Мяци’ хаёвамд нир хамедаӈгу”. Ӈамгэ’ пиркана вэва мэсыдм’ хоӈгун. Тараванда ёльцьӈгана сит нядаванда яӈгода. Мят терри” сяхари’ сит ӈатеӈгу”. Нядаӈгода”. Ӈобкана ӈока сава серм’ сертаӈгуда”. Нерняна хаерад’ ялярим’ маниеӈгуда”. Харад” тер” манзаидо’ ханзеркав’ ӈобт’ теберӈа”. Тарем’ сяхари’ ӈобкад пере иле”. Тикы мандалкана пыдар яр” танябта тара. Яӈгоб”нанда, таня’ пакалць тоена. Няха”тат пере харт иландамд хоӈгун’. Выӈгана ненэцие” ил’ саць яӈга. Ӈацекы нялодорць пэванда ӈэсонд’ сыхыдёда. Ӈэта ни’ сана”махаданда пихиня сянакода. Мяд’ сидя хэвувна вэнода сянакута. Хано’ пыи” яркыбаӈгу. Ӈынамда мэта. Вэва нумгана мякна ясьтаӈгу. Ниданда мание ни тара”. Инда сер’ сянакода. Пыхыдамда ӈарка нида мание харта тохолкода. Нисяда, небяда тэри табекодӈаха’. Тарем’ мэнан’ школан’ пяӈгуда. Ханяӈы” тохолковамдо’ техэ малханда тэвраӈгудо’. Тю”уй ваде”мы иланд’ ха”маӈгуд”. Ӈани” ӈацекы” нисянадо’, небянадо’ нядаба выӈгана хаёда”. Хой илам’ тэравы ӈацекы нисяханда, небяханда сырӈа. Хасава ӈацекы пихиня сябартана ӈацямда маниеӈгу. Ярколани” мание тынзямда санопаӈгу. Ханакомда сулорпаӈгу. Ӈынамда ня”амба ханеӈгу. Ӈарка ненэцие” манзаям’ вадёдаванда ямбан’ маниеӈгуда. Малкода. Ӈамгэм’ ниб”нанда хамедамбю”, нисяда вадетада. Невхы ирината” илам’ иринда мэ”мы ярабцахат” намдаӈгуда. Хаданда ваде”мы лаханако” ӈани’ нида юрыбаӈгу”. Хусувэй ӈамгэм’ таняд намдаӈгуда. Ӈарка хасаваӈэ хэ”мяхаданда нисяда, небяда ӈаха”на ӈэда мяд’ терхат недамда хосаяӈгуху’. Ӈэвтаванзь хэбяндо’ ёльцяӈгана ненэй ненэцие” мэсы”мана илеӈгу”. Тикы серм’ манэсо”махаданда сяхари’ харта хасава нюнда нед тарем’ хоӈгу. Нюнда ню тамна тяха’ илам’ вэтаӈгудо’. Мяд’ ерв’ нара’ няна ӈани’ ӈарка манзаядада ӈадиберӈа. Суюда мюд’ пумна танабаӈгуда. Тандая’ соявы сую” мер’ ӈэто’ ни’ ха”маӈгуд”. Нерня ядаӈгу”. Янамбовна танабаб” сава. Паромба на”волпаб”, небяда нюмда хаеӈгуда. Мята пал”мы хасава харта тыта” хадамдо’ сертаӈгу. Мюсе хандамда янамбовна нися’ вэсаконда ня’ миӈгуху’. Ӈацекыда ӈадимда”. Мята яӈга ян’ мяраӈгуда. Пыхыдамда хорпаӈгу. Тыда харта лэтамбаӈгуда. Нюда” вадабаӈгу. Иринда ваде”мы” ярабц”, лаханаку” нюхунда вадетыда. Малко, хане тохоламбаӈгуда. Невхы еркарандо’ сём’ мэць яля’ няю’ ӈэдалаӈгухуд”. Не ӈацекы выӈгана хаёбата небяханда сырта. Нюдя ӈэдаханда небянда нядаӈгодаӈэ ханда. Сэдораӈгу, мэятаӈгу. Нюдя нида” маниеӈгу”. Есена нядаӈгода. Тум’ пятабаӈгу, едм’ пирембаӈгу. Небянда тотрев’ мята ня”амбаӈгу. Ӈарманда сер нисяда, небяда ӈэвтанаха” не нюмди’ митади. ’ Харта мюдсавэй’ несэй мяканда манзадаӈгу. Выӈгана нерняӈы яля ӈади. Ӈадьбята вы’ тер” нюдя ӈэдяхандо’ иланд тохолку”. Хусувэй хибяри ӈамгэ то”олха сехэрым’ тэравамда харта тасламбида. Ӈодь иланда сехэры пили” хайная. Хара ӈамгэ” хэрабтамбая. Тарабата небяхаюда’, нисяхаюда’ пили” сита нядаӈгуху’. Выӈгана ил’ тарем’ миӈа. В.Пырирко’ падвы. Сидяӈг” Марина Яр сертавы”."
https://vk.com/wall-147614552_604,"#НяръянаНгэрм #Народныерецепты  Пардондамдо’ хомбюлавы”  «Мань толавыни’ , намдвыни’ падван’ харвадм’ . Маси’ сяхари’ тандая’ вадёвы” ӈацекына” толаӈгудо’ , пыхыдадо’ лекарабтамба мэтыдо’». (Няё Вэнго)  Няё Вэнго падвым’ савовна толара”! PDF-формат ти’👇👇👇"
https://vk.com/wall-147614552_602,"Сар”нюдо’ лэтамби”  Хусувэй нара нув’ сармикана” торомдавы пидито’ яха” тур”ӈa”. Салехардана” мядо’ поӈгана Сюртяв това” таня. Тюку нара’ небой пидина” ерв” нябына” ӈани’ тикы яхандо’ хубта яхад тэвыдаць. То’ салаба тамна холкавдавэйсь. Варда ӈодь” сада” ихилӈэ хаясь. Салаба’ ниня тарпяв”, халэв”, ӈа”ӈо” ӈокаць. Ханена ненэцие” питарпада” хэвняд тикы тохона” ӈамдорaӈаць. Ябто”, хохорэй” ӈани’ Сюртяв това” харвобтадонзь. Лакамбой’ ӈамдорта” сидя, няхар” хохорэй” хатэкарцеты”. Сиддо’ тадтамбада” луца” тэри то’ вархана нийнасеты”. Неняӈг” ирыхана нябына”,ӈа”ӈуна” пидяха”нато’ ӈамды”. Нув’ сармикаха” сырманзь турта” сиддо’ няньхана ӈавламбасеты”. Ненэцие” мале торомдавы”, няндо’ сырти нидо’ пилюцету”. Мунзавэй’ сюдарта ӈацекэхэ”, ӈарка ненэцяӈг” лямбара тосеты”. Нянё” ютерако пида ӈаворцетыдо’. То’ вархы лахацие” ни’ сертавы пидито’ няд ӈавка тэдрев’ паромбасеты”. Хардана” тер” вэнеко”, кошка” вадабадина” нидо’ яебтамбасету”. То’ вархана ид’ писяха” похо” илесетыха”. Пыди’ нюди’ вадаба мэта ваӈготамди’ то’  вархы ядхад си”мэханзь. Тикы’ хавна ӈани’ тарпорць мэта” сиди’ пи’ вано” поӈгана ӈани’  ӈади”. Ӈаврадамди” пюрць ханзели’ хатэкарцетыха”. Сава ненэциеди’ ӈани’ хамедамбиди’. Яв’ халэ” ирыхана нув’ сармикана” вадё пясетыдо’. Небянато’ пумна ядэрцеты”, тодо’ лямбэрць хорпасеты”. Мат” сян пидя’ тер” манисетыва”. Ханяӈыто’ юд’ мян ханидо’ ӈэсеты”. Тото’ мэюрмахад, тондо’ салаба ханимя хэвхана ӈарка ямд’ хэсеты”. Иба ян’ хэванзь пябто’ вадё”ма яндо’ нимня сидя, няхар” сюрхалцетыд”.  Н.Вэнго падвы. Сидяӈг” Н. Вэнго няби В. Пырирко’  тадтавы”."
https://vk.com/wall-147614552_599,
https://vk.com/wall-147614552_597,"В России появится звание ""Заслуженный журналист РФ""  Владимир Путин, президент Российской Федерации подписал соответствующий указ.  Звания будут присваиваться, как правило, не ранее чем через 20 лет с начала осуществления профессиональной деятельности и при наличии у представленного к награде лица отраслевых наград (поощрений) федеральных органов государственной власти, органов власти субъектов РФ или наград Союза журналистов России.  Напомним, что в январе текущего года на встрече Владимира Путина с руководителями российских печатных СМИ и информационных агентств председатель Союза журналистов России Владимир Соловьев отметил, что журналисты награждаются званием «Заслуженный работник культуры» или «Заслуженный связист» и предложил отдельное звание «Заслуженный журналист».  Владимир Путин поддержал эту инициативу: «Я думаю, что вполне обоснованно, почему нет? Я уже говорил во вступительном слове, что это подчас героическая профессия. Это вполне обоснованно. Конечно, давайте. Я такое поручение сформулирую администрации Президента».  В. ПЫРИРКО, ФОТО: В. ПЫРИРКО"
https://vk.com/wall-147614552_596,"На Ямале введён особый противопожарный режим  Постановление принято правительством Ямало-Ненецкого автономного округа. Особый режим введён в связи с прогнозом температуры воздуха и осадков на территории Российской Федерации, необходимостью контроля обстановки с лесными пожарами. Цель – защита населения и территорий региона от чрезвычайных ситуаций. На период действия особого противопожарного режима запрещается сжигание сухой травы, мусора в границах поселений, городских округов и на межселенных территориях; гражданам и организациям, независимо от организационно-правовой формы проводить пожароопасные работы (проведение сельскохозяйственных палов, сжигание стерни, пожнивных остатков и разведение костров, сжигание мусора) на межселенных территориях; сжигание порубочных остатков. Главам муниципальных образований в  округе рекомендовано организовать дежурство должностных лиц и патрулирование в границах территорий населённых пунктов и на территориях, прилегающих к лесам. А также – проверить противопожарные разрывы и минерализованные полосы вокруг населённых пунктов, садоводческих, огороднических и дачных некоммерческих объединений граждан, учреждений отдыха, детских оздоровительных организаций, объектов экономики на соответствие установленным требованиям. Кроме того, рекомендовано предпринять ряд мер - при необходимости привлечение на тушение пожаров дополнительной техники; обеспечение беспрепятственного подъезда к местам пожаров и доступа к источникам водоснабжения; уточнение планов и мест временного переселения (эвакуации) населения из районов, опасных для проживания, с предоставлением стационарных или временных жилых помещений и др. Департаменту природно-ресурсного регулирования, лесных отношений и развития нефтегазового комплекса ЯНАО поручено принимать решение о введении ограничений пребывания граждан в лесах, усилить контроль за соблюдением правил пожарной безопасности в лесах; расширить профилактику пожаров и прочие мероприятия. Особый противопожарный режим введён по 15 сентября 2018 года.  Информация предоставлена пресс-службой Губернатора Ямало-Ненецкого автономного округа Подготовил: В. ПЫРИРКО"
https://vk.com/wall-147614552_595,"Мяцьвава” мэсытана” хая  Вануйто Васартам’ Салехардахана ӈани’ еде”ӈав. Нянанда не ӈацекы нямда ядэлавы. Ӈани’ тохолкованзь товы. Ӈарка харад” помна сэврида ялкадарӈа”. Школанда пуд колледжхана турист” манзаям’ тохоламбись. Иланда нямна тарем’ лахана: – Турист” манзаям’ малевась. Малевы серми’ ӈарка манзаяӈэ ни толю”. Нерня тохолковани’ мальӈгана ӈамгэм’ тохоламбавами’ нивась хамедамбю”. Тамна нерня, школа’ пуд ханяри’ манзаям’ тохолаванзь пакалман’ харвадамзь. Ини’ ядэробцо” тикы серм’ хамеда”махаданда таслав. Саць тарана манзаям’ нивэдм’ тохола”. Ӈоб’ ханяхартана манзаядми хось я”мадм’. Хуркари” харда”амна васарӈадамзь. Тохолковани’ нерня ӈамгэ харад” манзаяхат” ехэрадамзь. Хибяхарт няни’ нида вадецету”. Илма” тикахад саць перевы. Школахана сидна” тохоламбада нина” ӈопой, сидя вадарим’ тикы’ нямна ӈэдарасеты”. Няби вадахана харто’ ӈацекыто’ серо” тасламбавакы”. Хибяхана ӈани ненэцие” ӈацекы” сер” тидхалембава тара”. Тарця серо” тидхалембада ӈэсы яӈгу. Тохолко”махадани’ манзаяси’ хаидм’. Ханзер” етя тохолковы ненэць тарем’ хаёда. Теда’ таслав. Ӈамгэри ниня тарана серт’ ӈэрм’ тер ӈацекы” тохолкоя”. Мале”мяхадан до’ тамна техэда харто’ серто’. Падаркана есяси’ тохолковэӈэ толы”. Ӈэрм’ тер ненэцяӈг” сава серм’ сертабавари толёдаӈэ сава. Хар”ни’ нини” выӈгана иле”. Иб’ нядаӈгован’ харванакы”, пыдо’ ӈаха”на мэ”. Харто’ серодо’ тасламба хоӈгара ӈани’ я”мадо’. Нянани’ тарана серкад сяха’ намдаӈгу”. Ханзер” нядаӈгода”. Ӈопойриӈэ ёхобормами’ тедари’ хамедав. Харе’ нерня’ ниб” ена”, хибяхарт сит ни нядаӈгу. Ӈарка манзаям’ тохола есями’ яӈгу. Ӈани похона бюджет’ есяха”на тохолкованзь, пыхыдами’ ха”авра харвабтав. Ӈарка маркана ӈаркари манзаям’ тохола серо”ӈа. Тикарихина пуна тохолко мале”мяхад тарана ненэцянд ӈэӈгун. Мятамд тэмда пирдалеӈгун. Ни”ни нядабаӈгун. Тедарихив’ хар”ни инд”лими варехэни’ нэкалпив. Тарем’ ӈод” синё’ помна яля’ ӈыл’ тидхалембив. Си”ни то”олха маяндорта ӈацекы” ӈока”. Мань теневын”. Сертамдо’ хось я”ама тохолковдавэй’ пуня’ сюртембидо’. Нерняна сиддо’ ӈатенадо’ яӈгу. Тарем’ ялэ” сер’ таросяда ненэцяaэ хан”aава”. Ӈамгэ’ пиркана теберта поaгэй мерцяхат” мирбява” ёпива”. Неноховавна не ӈацекына” тэтна”. Харад ил’ вэвавна няндо’ теберӈа. Сиддо’ нядавандадамдо’, юдавандадамдо’, тоенана табекохона тидхалевандадамдо’ хось я”ма ядэрӈа”. Сиддо’ нядаванда хасевто’ ныхысявам’ маниедо’. Ӈутсяда няхато’ сырць ӈэвадаӈга”. Тарця няха”тато’ ӈамгэхэртм’ нива ховамдо’ манэпидо’. Таддикахад янамбовна саӈудо’ хэвня’ ӈэдарамбидо’. Хэвняд товы ненэць нёдана серта тасламбаӈгу. Ӈани ӈамгэхэрт нянанда ни тара”. Техэмда тэвода ханяӈэхэна паромдэйм’ яӈгахалтада. Минда сер’ тамна тяха’ ханда, пуняхарт’ ни” сылаӈгаӈгу”. Ӈари’ тедари’ марад’ помна манзаядми’ пюдм’. Иле мятми’ хось тасламбидм’. Илми’ нерня’ минреван’ харва, ӈамгэри манзаян’ лабцеӈгудм. Нидм ’выдараӈгу”. Яни’ терм’ лаханако нясо”махадани’ ими’ тамна савума. Не няда хэвхананда мэ. Тикы нянда ядхана мерцяхад пэ хой’ тяхана лыӈгарёда’ то”олха. Няхаданда ӈаха”на ни ханас”. Тидхалембада янди’ ед’ тэри пу”лаяха’. Нябимдей’ сылавани’ нихиюн манэс”. Тарси’ нерня’ паромбавэхэ’. Вануйто Васарта тарем’ лаханаку. Ӈэрм яханана” сита то”олха вадёдана ненэць ӈули” ӈока. Хибяхартахана ни тара”. Сиддо’ маниена яӈгу. Сава, ӈарка манзаядамдо’ тохола есядо’ яӈгу. Ӈэрм’ терӈэ мяцьвава’ мэсытана хая. Тэри санъёрӈава”. Тикы серм’ мал” теневава”. Иланда ямбан’ ервдана” толёвы Харючи вэсако тикы серм’ илыбидась. Сельбя’ няна тарем’ лаханась. Ныланаванзь хэбянда” нерня няӈуёда” ӈуймая”.  В. Ханавэй падвы."
https://vk.com/wall-147614552_594,🏢🏗⛪⛲🌞
https://vk.com/wall-147614552_592,День рыбака в Горнокнязевске
https://vk.com/wall-147614552_590,На Ямале чествуют нелёгкий труд рыбаков. Сегодня в ленте село Кутопьюган (Надымский район). А как у вас проходит традиционный праздник? Ждём ваши фотографии.
https://vk.com/wall-147614552_588,Так цветёт Юрибей (Ямальский район) Фоторепортаж В. Пырирко
https://vk.com/wall-147614552_587,"Сегодня в Салехарде ветераны боевых действий вспоминали своих погибших товарищей. С цветами на площадь Победы пришли те, кто прошёл Афганистан, Чеченские кампании и другие локальные войны. 1 июля - День ветеранов боевых действий. С 2009 года  праздник также носит название «День памяти и скорби ветеранов боевых действий». Это день памяти всех, кто воевал за Россию.  ПОЗДРАВЛЯЕМ ВСЕХ ВЕТЕРАНОВ БОЕВЫХ ДЕЙСТВИЙ!  Ветеран ты действий боевых, Ты служил на точках огневых, С оружием в руках, прошел огонь и воду, За народ, за счастье, за свободу! Ты герой, настоящий мужчина, Тебя уважать, не одна есть причина, Грудь в орденах и шрамы от ран, Еще молодой, а уже ветеран! С праздником, с днем ветеранов всех войн, Мы поздравляем тебя, наш герой!  (Стих взят из открытых источников)"
https://vk.com/wall-147614552_586,"Харад’ хэвхана  Салехардахана ненэцие” мэ”мы ид”, Васьёган яха’ мю” хан”ӈа”. Таддикахад, марад’ поӈгы мядо’ вэвако иде” ӈэсяӈгат” ӈарка машинаха”на очистной станция’ ед’, хэвханда вабтпидо’. Ялэ” хабтомдамбада, тэрабада икня машин”, ту’ юрм’ хомби”. Юре” ханзеркарт’ хабтомда я”мыдо’. Ӈабтеня вар” я’ хобам’ хадаби”. Салехард МП «Салехардэнерго» ӈэвахы ерв” серм’ таславан’ харвадо’. Идм’ манзаята предприятий «Водоканал’» ӈэвахы Ольга Куплянкина тарем’ ваде”ӈада: – Писавэй яля’ хабтомдамбада и”ма” самбляӈг ёнар” кубометраӈэ харва. Ӈопой яля’ сер’ сидя юр” мян машина” панаць турӈа”. Машинахат” ид’ хурка ӈэвам’ манэ”манзь, тохолаванзь етя лабэка”на ханабива”. Икня ӈамгэ’ танявам’ маниева”. Машин” ханяӈы харад” вархад товам’ тасламбива”. Ӈамгэ организаций” ту’ юрм’ ит’ хамдабавам’ тасла пир”ӈава”. Еся хан” парадамбада” ӈавар” ханзели’ ит’ тэворӈа”. Манзаява” сибдамба палытана” сидна” нядаби”. «Росприроднадзор» манзаямда теневада, нерня’ минреда. Мэта ява” хадабабна” вэва. Ненэця” ту’ юрм’ ян’, ит’ вабтабабто’ ни серос”. Тарця идм’, юрм’ маня” ханзеркарт’ мэсь я”мава”. Юрцавэй идм’ хабтомдаванзь станцияхана” ниня ӈэдарамбю”. Мэта хамедярона” ныхысявандо’ нид мер” тахаӈга”. Тарем’ Васьёган яха’ мю” хабтомдавдавэй’ хамдоворӈа. Тикы вэва сер’ ед’ есь” салдамбива”. Хусувэй яля’ тасламбина”. Ту’ юрцьда, мэ”мы идм’ хабтомдава’ е”эмня станциява” мэтава”. Нюртей’ няна таборо”, яёло” манзая”ӈава”. Пуна сяне” яӈорэй’ идм’ тэрабива”. Етя таславы хамедярка”на хабцяӈо” таняб” хадабина”. Тяхасовна тэравы, хабтомдавы и”ма” тандая’ ит’ вабтабива”. Манзаранаӈэ пыхыдадо” ваде”ядо’. Ӈабтеня иде” нидо’ хамтомдамбю”. Вадаха”нато’, варо” хамтомдамба мэта станцияндо’ тэраӈгонзь” сяӈа”. Сававна манзараванзь ни” яебтю”. Нянандо’ есям’ салдава нензел’. Хамедёда есям’ салдамби”. Ӈопой ӈудахат” хомби”. Тикыдо’ сепето’ мю” салдамбидо’. Я’ нямна идё” ни” ядэр”. Серодо’ мале”мяхадандо’ ямдаӈгуд”. Лабытнанги маркана ӈани’ ит’ вабтпидо’. Сидя яха’ вархад хамдпидо’. Поӈгнандо’ сюмбак” вадаби”. Тамна тю”уна сяӈок мар”. Маня” нянана” хуркари ехэрана вади” вадець ни серос”. Тедари’ хар”на” ӈадимдевы варона” хабтомдамба я”мава”.  В. Пырирко’ падвы."
https://vk.com/wall-147614552_585,"Ялядо’ сававна хаясь Маӈгты” иры 23 яляхана Салехардана” ӈылы Полябта яха’ лаӈг’ ниня ӈани ӈопой хэбидя яля ӈась. Теда’ тю”у миндя” илебей ненэциена”, тохолкода ӈацекы” хэбидя ялямдо’ мэ”ӈаць. Яля’ ерня хардана” тер” концертаха”, транаха”, сянакодаха” сырманзь ма”лыць. Яха’ вархана хуркари выставка” миӈаць. Ӈамгари” мирдапада”, ӈавар” пирембада варемдо’ пявыць. Тамна тяхакуна падтаӈгода”, пяхад мирта”, лымба” табхад пэдара сармик” сертабада” ӈацекы” тохоламба тэтнаць. Ненэцие” ӈокавна ма”лёхава ервона” лахана пэйдаць. Неноховавна Салехардана” ерв Иван Леонидович Кононенко ӈацекы” савуць лаханась. Пыда тарем’ мась: - Тохолкода ӈацекына” ёльце иӈудо”ӈа”. Нерняӈы иландо’ маниедо’. Школам’ мале”мяхадандо’ манзаядамдо’ тохолаӈгу”. Няндо’ енава”, сидна” тадаванда” ненэця”. Салехардава”, соя”ма хардамдо’ лэтрамбаӈгудо’. Тандая’ школам’ малевы” тодо’ мандалӈэ ӈадиберӈаць. Тамна тяха’ тохолкованзь ятна”. Салехардахы школы ёльцевы” мале ӈока” ӈэвыць. Ханяaы” саць нядаӈговы” елебей ненэцие” департаментахад грамоты”, диплом” ня”марӈаць. Хэбидя ялямдо’ мэтина” концертаха” сырмандо’ хавна, вэрнана нюдяко ту ӈану” манэ”ӈаць. Мотоцикл мэта” «НордБайк» ӈэдалёрмахана мэць. Челябинск маркад товы” «Платина» дуэт’ хавна «Пенное шоу» серто’ танявысь. Сисюм’ хамдапа мэта ӈамгэдо’ танявысь. Хахаяко нуна ӈацекы” сисюхана япрэйдонзь. Сырараха сисю” поӈгана ӈэваридо’ ӈадиць. Тарця сава ялян’ вэсакохарт” маймбиць. Еня” палытана” нылананаха” ӈани’ сырӈаць. Тикы яляхана ябенямs ниваць манэс”. Таб хадри пэдакабтысь. Теда’ тю”у минди” пэвсюма’ ӈэсонд’ мимы ялядо’ сававна хаясь. Паднавы, сидяӈг” падтавы Няё Вэнго"
https://vk.com/wall-147614552_584,"Мюсе” Пэ’тер” Пэдарата ям’ няю’ мюселъяд”. Сыв’ мэлбидо’ Щучья яха няӈы сыранда мэё ӈэва мальӈгана хае”эйдонзь. Теда Бовоненково няю’ вэӈгалёда еся сехэры ядан’ тэввыдаць. Пырирко Санко мята еся’ сехэры ядан’ няхар” яля’ тяхана мярадась. Ёнар” тэхэтата самбляӈг юртё нядэна” нита” етама”. Нара’ ямбан’ сэрдахад мале сян тэдо’ хась. Нисерта” яхадейто’ нюдё нялкараӈгаць. Тадӈо яханандо’ иӈгней” ӈокма. Тикыд суюна” ӈарка маяӈэ хая. Тюку по’ ӈылекыто’ хавы тэхэт” тивдо’ панӈа”. Тарем’ ӈод” таско” тэри’ хунтамбидо’. Илебей ӈувэй” ӈадимзь тыдо’ тэри ӈадьда я’ нид ӈабарӈа”. Нердена епдя нерцю ӈамзидо’ миӈгудо’. Нара’ ямбан’ сававна ӈавормадавэй, ӈавкыто’ мора” вадёвдавэй”. Мале сян яля минма”хадандо’ ямдаӈгуд”. Мэ”манда мюдо’ саць тоенаӈгу. Пыдо’ еся сехэрым’ мадабаӈгу”. Таёльцяӈгана хусувэдо’ манзаяда таславы. Мюд” вадна”, танырта” хибяхартадо’ тэри’ ни’ васарт”. Еся’ хан мимбата тэкаривна ни’ табалт, сехэрэнда ниня’ мэна” ӈамгэ” таминда няелтыда. Санко вадавна, ханяӈэхэна лаха мэна ты” сехэры’ тяха’ хэван’ ни’ харвасету”. Тарцяхана пон масэрӈа”. Сехэрэмдо’ мада”махадандо’ таӈга тамна тяха’ мюселтыд”. Тарем’ янамбовна Пэдарата ямд тэваӈгуд”. Марина Ярой’ падвы Сидяӈг” пыда сертавыда"
https://vk.com/wall-147614552_583,Юрибей’ няна В. Пырирко падвы.
https://vk.com/wall-147614552_582,Журналхана паднана” нина” хо варав ня”амна падна”.
https://vk.com/wall-147614552_581,Сегодня 22 июня - День памяти и скорби. В России вспоминают начало Великой Отечественной войны
https://vk.com/wall-147614552_580,
https://vk.com/wall-147614552_578,"Археолог” ям’ сабкабаӈгу” Тюку та ӈани’ археолог” манзараӈгу”. Округханана” нюртей учёной” 1976 похона ӈадимы. Тамальӈгана я’ мидхы хыди” тахарами” ховы”. Пуна есям’ пиримба хорм’ сабкавы”. Матдомдей, сибимдей век мальӈгана мэ”мы хор” ӈэвы. Таддикахад невхы хальмер” хулцопавы”. Ӈобкана сюрда” я”ебтамбавы”. Небо по’ Зелёной Ярхана малтана’ археолог” ӈани ӈопой невхы хальмерм’ тюхулмыць. Пыдо’ вадаханато’ юкад вата нябимдей векхана илевы не’ ӈэвы. Ямб ӈэбтмана”, сэв” тармана сядота неӈэ таславэдо’. Няхар” юкад вата самляӈг пода ӈэвы. Яӈгуманда мальӈгана тэ мю’ паклевэдо’. Хобахана хуравэдо’. Хэвхананда еся” хамедярода” ӈэвы. Тамальӈгы тарем’ илевы”. Яханана” ӈэда” хальмерана” ӈахана хулцопа пяйдонзь. Хибяхартм’ ни’ хонрамбю”. Хэ” я” тахабтамби”. Сепандо’ терад пюсь малтани” нина” табламбю. Тюку по’ ӈани ӈамгэм’ хоӈгуданакы? В. Пырирко’ падвы."
https://vk.com/wall-147614552_577,
https://vk.com/wall-147614552_575,"Ямалхана таӈга” Москвахана манзарана «Риа-рейтинг» нюбета эксперт” тарем’ лахана”. Ямалхана, Якутскхана, Москвахана тэта” иле. Пыдо’ манзарана” ненэця” недбя толабавы”. Сяӈок есядо’ тэмдормандо’ пуд хаюрӈа. Вадавнандо’ Ямал’ тер” нюртей ян’ хаюр”мам’ таславы”. Небо сидя ӈацекэсавэй мяд’ тер” ненэця – 114,8 ёнар” есядо’ хаюрмы. Таддикахад маӈгбада Чечня, Дагестан’, Ивановской няби’ Псковской областьхана иле”. В. Пырирко’ падвы."
https://vk.com/wall-147614552_570,"В Салехарде появится памятник ветеранам боевых действий.  Едэй памятник ӈадимда Салехардахана едэй памятникмʼ сертаӈгуˮ. «Парк Победы» няʼ ӈабтаванʼ харвадоʼ. Сяха ӈадимада тедари пында яӈгу Тикы мемориал Чечняхана, Афганистанхана сайнормыˮ солдатˮ ӈобт маˮламбаӈгуда. Ихинандоʼ ёльце сава. Теда вадёданаˮ ӈацекыˮ еˮэмня тарця серʼ ёльце пои. Пыдоʼ тикы сэхэ яляˮ теневабтоʼ тара. Тамальӈгана сайнормы солдатˮ маяˮӈоˮюрыбабˮнаˮ ни серос. Ӈадьбятоʼ тарця памятникмʼ серта таславэдоʼ.  В. Пыриркоʼ падвы."
https://vk.com/wall-147614552_568,"Имня’ ӈэдалёртава” Тюку по᾿ салаба хэвам’ пон᾿ ӈатеваць. Ӈылека мерцяда, сарёда, хадда мале сян яля” ӈобт ладыбинзь. Маня” ненэй ненэцяӈэ таӈгава” . Тикы яноларавы сую” хад. Мер ит нива тан”. Нум хурка ӈэвад теневана” манисям’, ты” ниць иры’ пудана яляхана Саля яв’ салабасяламда. Ӈарка ян’ машинахана ныланаванзь ненэцие” ханлана паром” ӈани’ тамбиркана товандась. Тарем’ ни’ ерев. Нум ирива” харта пирувнанда таслада. Маӈгты” иры нюртей яляхана сэр᾿ пан тамна хэвдавэйсь. Тарця харана паромадо’ Шурышкарской районхы Мужи пиркад салмыд”. Ябембада ян᾿ хэванда” ненэця ӈатенаць. Няркнаць. Теда ӈота ӈод” янамбовна Саля явва” салабасялма. Им’ манэ”ӈава”. Салехардаха’ Лабытнанги марк помна паром” ӈэдалёлыд. Тадри’ Ямална” тиӈгывна ӈанэрта” ӈокамда. Хусувэй харвана” ту’ ӈанохана имня ханяри тэваӈгуд”. Маӈгты” иры сибимдей яляхана сидя ту’ ӈаноха’ «Рем Вяхирев» няби «Виктор Черномырдин» Салехард лаӈган’ нултадинзь. Пыди’ техе’ яхаданди’ӈахана товэхэнзь. Мужи харадхана салаба хэвам’ ӈатевыць. Тедари Горки, Мужи ӈэсы’ няю’ ненэцие” тэволаӈгуху’. Саля’ яв салабасялмахаданда ӈэрм я няюна ӈэда харад” няю’ нити’ пумна ядэрта”ӈаха’.   Марина Ярой’ падвы"
https://vk.com/wall-147614552_567,"Оленеводы Сеяхинской, Тамбейской тундры (северная часть Ямальского полуострова). Фото были сделаны нашим коллегой Няё Вэнго в конце мая. Вот такой суровый и прекрасный Ямал! Няръяна Ӈэрм газетахана манзарана нява”, Вэнго Няё Ейкович я’ малан’, я’ пан’ сусава хунат ядэрӈась. Таняд тэвравы сидяӈгада” мание”да”.  Паднана’ сарпя Няръяна Ӈэрм газетахана манзарана нява”, Вэнго Няё Ейкович я’ малан’, я’ пан’ сусава’ хунат’ ядэрӈась. Ӈопой ядэрмахананда сарпяда ямб. Салехардахад Сё Яха’ ӈэсонд’ тиртя ӈанохана хаясь. Тецьда яхана сянакова ялямдо’ пуда мэ”ӈадо’. Таняна ненэцие” хомбвы. Вы’ тер” ханзер” илевам’ намдвы. Таддикахад тамна тяха’ ӈэдалавы”. Ӈэдалёро”мида тарем’ тензебтембида: – Холе яха няна пебями’, Вэнго Виктор Ейкович иле. Ӈарка неками’, Вэнго Евгений Ейкович Яптик яха’ мюня иле. Сидя яха’ поӈгана илеӈаха’. Ханяӈэхэна мядоди’ ӈадя пэрӈаха’. Тэри ӈабцата, маня” – няхар” Вэнгава”. Соя”ма яхани’ миндя еся ханм’ еде”ӈадм’. Окотэтто Александр Вячеславович таня’ мимы. Нята нями’ тандая’ вадёвы. Сидя юдм” потна ненэць. Нерняна, малсяда сэр” синём’ пунрё мадабида. Ям’ теневавэда. Нисянда, Сэвти Вэсако нисянда мя”амна хаяни’. Харто’ иленя ненэця”. Тад ӈэдала”махадани’ Сабета’ хэвувна хаяни’. Харданда хавна, буравэй ӈули” ӈока ӈэвы. Хэрабтамба, сята няӈы хэвувна, хой’ нимня хаяни’. Тикаривна хаева’ сер нивы ӈа”. Машин” сехэры”, вэӈгалёда труба” пэдёкабтавы”. Миндахани’ хадума. Ими’ ӈули” вома. Мяци’ сеӈгаван’ ӈули” ниманзь харва”. Ӈавадана нями’ индата пир”мэда. Тамбей’ хардакон’ нултами’. Сяйлава, сеӈга мэта нюдяко пя харад танявы. Ядембада харад’ мю” мантэйни’. Тищенко Александр няньм’ ябцыбадаӈэ манзаравы. Пухуцяда, Татьяна лабка’ мипдаӈэ таравы. Ненэй ненэцяӈга”на саваха’ ӈэвэхэ’. Сидни’ ядембада едхана ӈавлаӈаха’. Нянани’ тарана ӈамгэдами, няньдами’ тэмдани’. Тиндо’ няньхана пан”мы. Вы’ тер” ненэця” таняд тэмдормы”. «Валама» община’ лабкы ӈэвы. Хадми’ сеӈга мякна ӈэдарами’. Тарем’ ӈэдалёрць ехэра нюртей ядэрма ялями’ тоена мадав. Ябти” паромдэй” саць ладора”. Ханми’ тю”у санасеты”, таси’ тебсеты. Тивни” ӈобт’ лакадасеты. Хан’ мюня ханзели’ масэрӈадм’. Тецьда мерця сят’ харва. Еся хан’ ӈылад пыдарана сыре” ютек” ӈэвахани’, пайдэхэни’ минаць теберӈа”. Ӈули” еремядамзь. Ӈармы ненэцяӈгана тарем’ ӈэдолёрома вэва ӈэвы. Няби вадахана минреня манзаява” тарця, паднана ненэцям’ сармикадрев’ ӈэда” ӈавламбида. Тамбей хардахад ӈэда”ламахадани’ Тусида Григорий Ӈалиевич мят’ тэвыни’. Пэдёни’ тикахана ӈэдаравыда. Харта сяйдамда еддамда пирембавы. Ӈопойӈэ иленяханда лаханако харвабцода товы. Тыда пэрмамда вадё”ӈа. Няданда яӈгова, сэрад по вэваӈэ ерибертараха. Едва” пэртяхана” мяк” турта тю. Тусида Андрей Папокоевич ӈэвы. Ӈобтарем’ мята тер” хардахана мэвы”. Малтавы. Хонаркованзь нянда мят’ товы. Ненэй ненэцяри лахарёмда мэтаханда ямб сехэрым’ мадаӈгу. Я’ тир ниня лахарём’, нята нямда савада сянда ненэць яӈгу. Иринана” мэсыдо’ нёдава”. Нябимдей яляхана хан’ ниня тибё тохоркадм’. Ӈамгэ пиркана Вэнго Ӈамдё Ямбанавич мят’ нултами. Си”ми минреня нями’ тикы ненэця’ мят’ миӈась. Ӈамдё вэсако’ не нюдя тиртя ӈано” манзаята мякна манзара. Неӈэ ныланаванзь нисянда мят’ товы. Отпусканда малева” хэвхана, еся ханм’ мэта сита хосая паромбись. Сеaгаˮмахад мань тэвадана яханиʼ Ӈамдё си”ми хана. Хоса яха’ мюня Вэнго Вадим Такочевич’ мя’т тэвыни’. Си”ми тэвравы нями’ мяканда ӈэдалэй’. Едмʼ пэроˮмахаданиʼ несэй нята нямиʼ, Вадим Такочевич мерета ханхана сояˮма яхани мань си”ми тэвра. Сидя мя’ терсявэхэ’. Ненэциедо’ мал” хардан’ хэрхавы’. Ӈатена выдара Вадим мяканда ӈэдалэй”. Мань нюдя нями’ ӈате мякна хаидм. Хорми’ пятадм’. Еддами’ пиредм’. Сярди вэно” сибдэян’. Хуняна, яля’ еркана мяд’ ерв нултада. Мяд’ терсавэй Сэр Ӈо’ няна хан”мы”. «Метеостанция имени Попова» няд бензиндамдо’ хосаявы”. Сата хадхана сеӈгвы”. Метеостанция ервӈэ тарана Никонов Николай Иванович. Терсяда мякад тарпнаӈэ си”ми манэ”мандо’ сер” тэри маид”. Нини” няхар” по’ ямбан’ манэ”сомами’ яӈгусь. Лахарёва” нёвхы похо” сидна” тэвра”. Сое”ма яханани’ сибявна индми’ нэкалпивась. Ялэни” нись харва’ ваерӈaгаць. Тэри таӈгарабтыдамзь. Макода’ сихид емзяли тэсась. Юрквани мальӈгана хамедав, няӈэдя иры мале ваеравы. Пихиня варё”ӈадимы”. Пуня’ ӈэдалавани’ мальӈгана нини” етя еся хандами та”. Пумнандо’ миӈадамзь. Иням’ ня”амба ӈудини” ханяӈэхэна енсеты”. Нерняна миндя няха”тани хаёбани’ ни’ серос. Яӈга манзаяӈэ тараван’ нидамзь харва”. Выӈгы илаӈгана тарем’ ни тара”. Выдаравами’ хэта я”мав. Мань выдараб”ни’ тэводана ями’ хибя пирдалеӈгуда. Писавэй яля’ ӈэдалё”махадана” Сё Яха хардан’ нултава”. Сарпяни’ мюня тет кила саӈгоми’ хаёвы. Ненэй” ненэця” нидо’тарем’ нядабидо’.  В. Пырирко’ падвы. Сидяӈг” Вэнго Н.Е. тадтавы”."
https://vk.com/wall-147614552_566,С Праздником!!!🇷🇺🇷🇺🇷🇺🇷🇺🇷🇺🇷🇺😊
https://vk.com/wall-147614552_562,"Дорогие подписчики! По просьбе наших постоянных читателей каждую субботу в 12.30 будем выкладывать в PDF- формате очередной выпуск газеты ""Няръяна Ӈэрм"". Всё, что видите на стене нашей группы в течение недели, вы можете почитать в оригинале. Ссылка ниже👇"
https://vk.com/wall-147614552_560,"Вышел в свет очередной выпуск детской газеты ""Мынико"" Тохолкода ненэй ненэцие” ӈацекэри’ е”эмня ӈадиберӈа."
https://vk.com/wall-147614552_559,"ГАУК ЯНАО ""Окружной Центр национальных культур"" приглашает на Концерт этнической музыки 🎤"
https://vk.com/wall-147614552_558,"Теда сэрад Тандая’ выӈгад Пуйко Манди лаханась. Пыда Салемал хэвхана ӈэда Пуйко яха мюня нядэ. Тёрда я”авлы. Тыта нямна лахарёмда ханада. Пыда тянё тыда пухуцянда нян’, Сэротэтто Еэйкон’ ми”мыда. Тарем’ лахана: – Хэтуванда вадини’ вы’ тер” нина” ня’ тасламбинаць. Серони” пайӈэ мимам’ хэтаӈгудм’. Тыни” пэртя нями’ Морады яха’ няна иле. Малко теневана ненэць. Теда сэрад по. Тына” вынхалута”. Сырада саць ёря. Няда’ тэвъита яӈгу. Нум’ тамна теци. Ныхысяда” тына” мантырӈа”. Тибяхартадо’ ха”морӈа”. Нянана” ӈули” вэва. Ямална” ервха” лаханаваць. Пыдо’ нядаӈгован’ ни” харва”, лэкда”. Таняӈы яхана ненэй ненэцие” серо’ нерня минреня организаций таня. Тикахана манзарана” няцейна” я”авлы”. Пыдо’ вадаханато’, вэва ян’ мядона” палпина”. Хар”на” вэвава”. Ӈутси’, тарем’ лахана”. Няндо’ табекодахана маня” нива” тара”. Падарт’ падаб” сава ӈэдакы?! Хибя сидна” нядаӈгу. Тэсипой” иле я”мава”. Сидна” ӈадя нядабада закон ӈани яӈгу. Теда нарахана сидна” тотрев’ маяндорта ненэць ӈока. Маньрин тарем’ нидм’ иле. Неда мюня тына” хаӈга”. Ханяӈы” ненэця” ярӈа”! В.Пырирко’ падвы."
https://vk.com/wall-147614552_557,"Фестивальм’ мэтава” Маӈгты” иры хасаваюдимдей яляхана Салехардахана тодо’ яхат” товы” ӈэрм’ тер” фестивальм’ мэта”. «Душа тундры» нюбе”ӈа. Таня миртя”, падтаӈгурта”, хынота”, трана”, сэдорана” тамна хуркари” мел ненэця” ӈобт ма”лёда”. Пыдо’ няхар” яля’ ямбан’ хуркари” мэкад ӈамгэ” сертабаӈгу”. Мядонта” сэдора, падтаӈго, панорць, мирць тохоламбаӈгудо’. Ӈацекы” ед сянакова” минреӈгу”. Фестивальхана конкурсм’ «Мастерица Ямала», «Мир ремёсел» ярмаркам’ мэта”. Тодо’ ян’ хэвандо’ нерня ӈарка концертм’ сертаӈгу”. Таняна округна” тер” хавна ӈани’ яхат” Якутияхад, Тувахад товы нидо’ ӈани’ хынота”. Марина Яр падвы."
https://vk.com/wall-147614552_556,"Продолжение ярабца ""Сидя Харючи"". текст Няё Вэнго"
https://vk.com/wall-147614552_554,"Хуняна Президентва” лаханаӈгу. Напоминаем, 7 июня 2018 года в 12:00 по московскому времени в прямом эфире «Первого канала», телеканалов «Россия 1», «Россия 24» и ОТР, радиостанций «Маяк», «Вести FM» и «Радио России» выйдет специальная программа «Прямая линия с Владимиром Путиным». В. Пырирко падвы."
https://vk.com/wall-147614552_550,"Манзаядамда тохолада Сэротэтто Павел Пуптович ты” лекараӈэ тохолко  ӈэвадэй”. Теда тю”у миндя хасава ядабцада таӈга. Ханзер” тохолко”мамда, тад нерня ӈамгэм’ пэрмамда тарем’ хэтадась: – Тохолко пир”ӈавась. Тохолавы серони” теда тамна савовна хамедэян. Хар”ни’ харад мякнани’ иледамзь. Хубтахана хибяхарт си”ми ни юркабтасету”. Тохолкованзь хэсетыдм’. Тедахав’ ты” лекарабтамба теневадм’, ты” пардон” хамедамбидм’. Мале манзаядми хомбидм’. Тасу я’ няд, СПК «Тазовский» предприятия ӈарка ты” лекар Яндо Илья лаханась. Манзаямда теневана, юнета ненэць нянанда таравы. Манзараванзь нядаӈго си”ми ӈате. Мятми’ таминдо’ тата”. Хардахад ӈэсы” помна ядэртадм’. Таняӈы ненэцие” тохолаӈгудм’. Ямдо’ манэтадм’. Ӈарка Енся яха’ някумна ӈэдалёртадм’. Нисяхаюни’, небяхаюни’ нихиюн юрыбаӈгу”. Ӈахана илебани ӈод”, хуркавна ӈод’ нядабаӈгухуюн. Илми хар”ни’ минре пя”махадани’ нюдя нини” ӈани нядаӈгун. Тикы хавна ӈарка манзаям’ тохолаван’ харвадм’. Ӈарка март’ ядэртадм’. Закон” тохоламба пяӈгудм’. Тамальӈгана вы’ илам’ тидхалемба пиртав.  В. Пырирко’ падвы."
https://vk.com/wall-147614552_548,
https://vk.com/wall-147614552_547,"Сюрпадяда яӈгу. Сеня’ Салехард маркана учёной” ма”люрӈаць. Округна” ерв’ марцьхы” лахана варемдо’ мэ” ӈаць. Ӈэрм’ тер” ненэцие” серо’ минреня” организаций” ӈэвахы”, халям’ пэртяӈэ толёда”, учёной”, депутат” хуркари” яхат товы” таняць. Мал’ ты” пэрти” ила’ нямна лаханаць. Ӈудито’ тарк” тю”у мэхая табеко ваде”ӈаць. Иланда ямбан’ ервӈэ таравы Харючи Сергей Николаевич ӈани вадам’ хэтась. Похо’ минревы вадита минхад санэй”, теда мэ”мы лахарёда сацьри яӈгась: – Ты пэрти” серо’ тасламбава мальӈгана хабцяӈэ мэ”эйна”. Ӈули” тарана сер”. Хэвы похо”на федеральной закон” сибдамбиваць. Тамальӈгана закон” сер’ мюсена ненэцие” илам’ лэтамбаван’ харваваць. Ханярина илебато’, ӈамгэм пэрпато’ законаха”на ненэця” мал’ ӈобпирас”. Паaгамдо’ лэтраванзь тасламбиваць. Ӈэрм’ тер” ненэця” яӈгана цивилизациям’, илам’, вадам’ минре”. Мэта илаӈганандо’ мэсыдодо’ ӈадиберӈа”. Иле ямдо’ савада мэ”ӈадо’. Тюку яляха”на ӈэрм’ тер” ненэцие” нямна лахана лэкдана яӈгу. Тю”уд лахана пэ”махадандо’ ӈылняна сыӈгарёдо’ хэсеты. Ӈэрм’ тер” ненэцие” лэтрамбада” ӈокма”, хуркари”. Сава ӈэдакы? Ненадовна тарода яӈгу. Похо’ тэри лахана”. Ӈэрм’ тер ненэцяӈгана ты тара. И’ маймда”маӈэ, саваӈэ мэ”ӈава”. Ханярина, хибярин’ тына” танявам’ ваде”ӈава”. Ты” илам’ лэтамбавам’ манэ”лабтамбива”. Ӈопой, государствава” тикы илам’ нидась мание”. Мюсена” харто’ пыхыдадо’ лэтамбиць. Сиддо’ тензебтембава мальӈгана яна” политика няндо’ вэвавна теберома” таня”. Ты” пэртя” иланда харта тидхалебабта серо”ӈа. Теда лабэс мюня ты илам’ тидхалембива”. Поӈганана” ты” пэртява” таня?! Яӈгу! Мюсена” ненэця” вадам’ харто’ минребто’ сава. «Ямал – ню”на” я»! ассоциация, нэрм’ тер” серо” тасламбада департамент по делам КМНС тарця серм’ минре выктаӈаха’. Таддикахад хуркари серкана выӈгана иленя ненэцям’ вэваӈэ сертабива”. Ӈахакуна мэнаханда, мюсенаханда, ты” ӈокмам’ ваде” ӈава”. Тикахарт малкода хасава сер ниӈа”. Тикы серо’ сидя ендад’ сер миндя политикана” ӈадимдевы. Ӈэрм’ тер” ненэцяӈг” вэва политика теберӈа. Ӈамгэ тарем’ ереберӈа? Вадёдана ненэць школам’, техникумам’, профессиональной училищам’ мале”мяхаданда иландамда хось выдараӈгу. Ӈояк” институт малевэхэрт” манзаяси”. Манзаям’ тамбада ерв” манзаранаханда «койка местарим’» тась пир”ӈа”. Округна” ӈэрм’ тер” вадёдана” ӈацекына” харто’ иле”. Нисянадо’, небянадо’ няда нидо’ пирас”. Мюсена ненэць ханзер” нядаӈго пиртада. Иле мякартадо’ яӈгу. Ты” пэртя” ненэця” сяхаӈгарт’ харад мядодо’ яӈгуць. Тохолковы ӈацекы” манзараванзь нидо’ ханабю”. Тарем’ нюдяко хардако’ сер санъёрӈа”. Ханяӈыдо’ иландамдо’ пюрць выдаӈга”. Сяркан’ тухурӈа”. Ханяӈыдо’ вынд’ хан”ӈа”. Пыдо’ тенева”, ненэй мякнанда хонё яда таня. Едда пиревы ӈэӈгу. Серванда ӈамгэридамда небяда сэдаӈгу. Мята тер” нядабаӈгу, ӈавламбаӈгу. Тикы хавна законм’ сертабада нямда ӈавлаӈгу. Тюкохона ӈамдёдаӈэ сидна” ӈани ӈавламби”. Пыхадамда тарана ненэцяӈэ выӈгана хамедамбида. Этнообразующий отрасльна” хабця тикахана паклы. Тикы серм’ таслаб”на” тара. Вым’ сибимдембава тосакабты. Хуркари яхат товы” учёной” ваде”мы серо’ хамедамбабато’ серо”ӈа. Таддикахад няна” ма”, тэва” ӈока. Тад толырто’ мюсена” ненэцяӈг” тярп’ – тикахана ӈока ниӈа”. Ӈули” мась. Сидя районханана” тэсавэва”. Пенсиян’ хэванда нерня Харючи политикана” сидя ендад’ сер’ мимам’ хэтась. Вадахана савовна лаханава”. Тасиримня няби серо’ пэрӈава”. Ханзер” илевава” ирт хэтада. В.Пырирко’ падвы. Сидяӈг” пыда тадтавыда."
https://vk.com/wall-147614552_543,"Игорь Холманских, полномочный представитель Президента РФ в УрФО представил нового врио губернатора Ямало-Ненецкого автономного округа Дмитрия Артюхова.  Ӈэрм’ яна” едэй ерв Ты” ниць иры’ пудана яляхана «полномочный представитель президента РФ в УрФО» тарана, параӈодана” марцьхы Холманских Игорь Рюрикович параӈода табеком’ ненэцяӈг” хэтась. Харад ерв”, депутат”, паднана”, тадтаӈгода”, ты” илам’ тидхалембада” тикахана инзелець. Ӈэрм’ яна” едэй ервм’ ненэцяӈг” манэ”лабта. Тарем’ ма: – Параӈодана” табеком минредм’. Ӈэрм’ яханана” тикы ӈарка сер”. Округна” хэвы ерв ӈока сава серм’ ӈадимдесь. Серода тидхале хаейдась. Параӈодава” лакамбой’ Артюхов Дмитрий Андреевичм’ ӈэрм’ яна” ӈэвахы ервӈэ серта. Закон сер мэйравы. Яханана” ненэциена” савовна иле”. Ӈэрм’ ява” ӈока есям’ ӈадимдемби. Ту юрм’, я’ индадм’ мипива”. Тикы манзая нямна нерняна мимб”на” сава. Серона” сяхари’ ӈобанзер’ минреб”на тара. Маня” яхана” манзараванзь турта ненэць ӈока. Тикы серо’ ӈобтарем’ тидхалемба тара”. Палытанина” вэва” серо’ минреня ненэцие” таб”лабто’ серо”ӈа. Едэй ерванда” пота тянё ӈэб” ӈод” манзара тенева. Хуркари серкана тид” ӈэда ненэць. Нерняна пяванда серона” ӈарка”. Савовна илехава”. Ӈэрм’ яна” едэй ерв Артюхов Дмитрий Андреевич ма: - Параӈодана” тавы” сер” тидхалеӈгун. Неры пэрмы серо’ тамна тяха’ минреӈгун. Ненэцие” ед’ нерняри’ манзараӈгудм’. Няни’ енана” нини” нядаӈгун. Ӈарка манзаи пяӈгун. В.Пырирко’ падвы. Сидяӈг” пыда тадтавыда."
https://vk.com/wall-147614552_540,"#Литературнаяминутка#Творчество#Поэзия  ГДЕ ТЫ РОЖДЁН?  Вы спросите меня,  А я открою в дальний год ворота,  Увижу наяву начало дня  И льдистый берег озера Ярото.  Пар выдоха мгновенно леденел,  И тундра вся в тумане утопала,  Чтоб я на этом свете не болел,  Меня в Ярото мать купала  И приговаривала:  «Не дрожи!  Вода хоть ледяная, но святая!»  Потом меня в отцовские чижи  Засунула, как в нору горностая.  Звезда в ночи, прозрачна и тиха  (Звезде, наверно, мама так велела),  Следила зорким глазом пастуха,  где я ходил и что я в жизни делал.  А я оленей бешенных гонял,  И подо мною дыбилось болото,  Красивых женщин ловкостью пленял,  Но воротился снова на Ярото.  Вода святая.  Я же не святой.  И смертный.  И пора мне торопиться,  Чтоб досыта из озера напиться,  Припав ничком, воды холодной той.  Ведь я, как ты, Ярото, честно жил,  Крутым, как ты, бывало, порою,  Хочу, чтоб ты мой разум осветил,  Прибавил сил и мужество утроил.  К тебе спешат напиться допьяна  Стремительные птицы,  Люди, звери.  И пузырчатая синяя волна,  Не уставая, грохает о берег.  Рожденный на холодном берегу  И холодом испытанный суровым,  Теперь – то умею и могу  Сердца людей  Согреть певучим словом.  И потому глаз мои светлы,  Что светлые в тебе бунтуют воды.  Зачем седые катишь ты валы  К моим ногам?  Будь молодым, Ярото!  © Леонид Лапцуй"
https://vk.com/wall-147614552_539,"Тадри’ ӈэсыхана тарем’ тыранана” нянь” ӈока ӈэӈгу. Выӈгана нянь нивандо’ пуро”мандо’ е”эмня маторпидо’. Тарця сухарь” ёльце ӈавыдо”ӈа”. На нартах разложен разрезанный хлеб, вот так делают сухари, иначе можно на лето остаться без хлеба. Лепёшки, которые пекут тундровички, тоже очень вкусные! ©Марина Яр"
https://vk.com/wall-147614552_537,Ледоход совсем близко! По прогнозам синоптиков в Салехарде Обь освободится ото льда через пару дней. Голова ледохода уже прошла район Питляра.
https://vk.com/wall-147614552_534,Сэр” пан’ ханяна ӈэвам’ 👉https://vk.com/away.php?to=http%3A%2F%2Fkarta.yanao.ru%2Feks%2Fpavodki&post=-43223721_25255&cc_key=👈 тюку страницахад’ мание”ра!  За движением льда на реках Ямала можно следить через Единую картографическую систему региона.
https://vk.com/wall-147614552_533,
https://vk.com/wall-147614552_532,
https://vk.com/wall-147614552_531,"Пудана сеӈгадо’ Сидя ю” тетимдей яляхана ты” ниць ирыхана Ямал’ тер” ӈацекына” хасаваю”, юкад вата ӈопой классм’ ёльцевына” пудана сеӈгадо’ тёрейць”. Пыдо’ ёльце маймби”.  Сегодня на Ямале для выпускников школ звучат «Последние звонки» В. Пырирко падвы.  На фото выпускники школы-интернат с. Кутопьюган (Надымский район)"
https://vk.com/wall-147614552_530,
https://vk.com/wall-147614552_529,
https://vk.com/wall-147614552_528,"Алло, торова! Мань спутниковой телефонхад’ лаханадм’!  Каждая третья семья кочевников будет обеспечена спутниковой связью. Об этом рассказал Павел Космовский, первый заместитель директора департамента информационных технологий и связи ЯНАО на Конгрессе цифрового радиовещания в Санкт-Петербурге. Сейчас выдано 744 комплекта спутниковой связи, до конца года этот показатель составит 1030."
https://vk.com/wall-147614552_521,
https://vk.com/wall-147614552_520,"Не”, пирибтя”. авторы фотографий: Виктория Пырирко, Хабэча Яунгад, Алиса Худи, Леонид Трофимчук"
https://vk.com/wall-147614552_518,
https://vk.com/wall-147614552_516,Халям’ вадабаӈгу” Ямальской районхы Сёяха «Илебц» община’ тер” аукционхана том’ нэкалмыць. Саляхыто тохона пыдо’ халя” хани” вадабаӈгу”. Общинандо’ ӈэвахана мэна Михаил Окотэтто тарем’ лахана: - Тон’ халя” хани’ ӈэдаравана нерня сававна итя хурка ӈэвам’ таслаӈгува”. Ӈамгэ то”олха халя” танявам’ манэ”тава”. Ӈарка халя” ӈока ӈэб” хани’ минхандо’ ӈамтыдо’. Тарця яӈгова е”эмня ӈадьбяна то’ итя хурка ӈэвам’ таслаӈгува”. Тарем’ халям’ вадабава няю’ гока тарана ӈамгэ” тэмда тара. Халяна” хани” Собской халя заводахад” тэмдабаӈгува”. Таняна самбяӈг мяд’ тер” таняна манзараван’ харва”. М. Ярой падвы.
https://vk.com/wall-147614552_514,"ГУБЕРНАТОРВА” МОСКВАН’ МАНЗАРАВАНЗЬ ХАЯ. Дмитрий Кобылкин уходит в правительство России. Сегодня премьер-министр Дмитрий Медведев на встрече с президентом Владимиром Путиным внёс кандидатуру губернатора Ямала на пост министра природных ресурсов и экологии. Президент Владимир Путин сообщил, что в пятницу подпишет указы о назначении членов нового правительства. Об этом сообщают федеральные СМИ. В. Пырирко падвы."
https://vk.com/wall-147614552_513,Марина Яр падвы.
https://vk.com/wall-147614552_510,"ПОЛЕЗНАЯ ИНФОРМАЦИЯ ДЛЯ ЛЮБИТЕЛЕЙ ОХОТЫ НА ВОДОПЛАВАЮЩУЮ ДИЧЬ  ТУНИНА” ТАМНА НИНА” НЭКАЛТ.  СРОКИ ОХОТЫ НА ЯМАЛЕ ОФИЦИАЛЬНО ПЕРЕНЕСЛИ. Соответствующий документ уже подготовлен. Южная часть округа сможет поохотиться с 19 мая. Центральная - с 26 мая. Северная часть - со 2 июня. Такое решение связано с поздним ледоходом, и прилетом водоплавающих. Олег Истрати, начальник управления по охране и регулированию использования животного мира департамента природно-ресурсного регулирования‚ лесных отношений и развития нефтегазового комплекса ЯНАО рассказал, что будут рекомендовать охотникам, получившим разрешения ранее, придерживаться новых установленных сроков. - За соблюдением сроков будут следить инспекторы и проводить разъяснительную работу на месте, чтобы люди выходили в охотничьи угодья согласно новым срокам."
https://vk.com/wall-147614552_509,
https://vk.com/wall-147614552_508,"Эдуард Яунгад няби Дмитрий Жаромский Законодательной собранияхана Сергей Харючи ейӈэ манзараӈгуху’. На очередном заседании окружного парламента внесены изменения в составы двух профильных комитетов. Эдуард Яунгад возглавил комитет по государственному устройству и общественным отношениям. Дмитрия Жаромских тайным голосованием избрали заместителем Председателя Законодательного Собрания автономного округа. Напомним, Сергей Харючи сложил свои полномочия в апреле, который был заместителем спикера парламента и председателем комитета государственному устройству и общественным отношениям. Сергей Ямкин, председатель Законодательного Собрания автономного округа пожелал коллегам дальнейшей совместной конструктивной работы и выразил уверенность, что они справятся с поставленными новыми задачами. В. Пырирко"
https://vk.com/wall-147614552_506,"В выставочном зале Окружного Дома Ремёсел открылась детская окружная выставка-конкурс декоративно-прикладного искусства «Суляко» , направленная на развитие детского творчества, выявление и развитие талантов. Фото: Виктория Пырирко"
https://vk.com/wall-147614552_505,"Сэр” пан’ Сургут хэвхана нултавэда. То чувство, когда долгожданный гость задерживается. Лед стоит в районе Сургута. До тепла еще далеко.."
https://vk.com/wall-147614552_502,"Тэмзри. Лапцуй Тэмзри выӈгана иле. Иланда, пудана юн” нямна тарем’ лахана: – Пудана сидя, няхар” похона ты” лекар” выӈгы мядо”мана” ӈадиберць пэяд”. Тиртя ӈаноха”на ядэрӈа”. Мале сянӈэ тиртя ӈано мюд ӈадимда”. Пардондо’ нюхулембаӈгу”. Ты” яӈгаба табедамбаӈгу”. Тыд” яӈгаван ниб”нанд харва”, хабарталва мят’ тыд миць я”маӈгуд. Морад нид мирдат”. Тарем’ ныхари’ сидна” табедамби”. Небой по’ тыни’ яӈгамахадани’, няби пелядо’ хаць. Ян’ тэри мантырӈаць. Ӈоб” мальӈгана ни” хаӈг”. По’ пеля сер’ хаӈга пэрӈа”. Пардондо’ янамбовна ханеня то”олха. Маньрин тарем’ нив хамеда”. Тасу яхана тикы серм’ хамедавы ненэць ӈока. Ямалхана яӈганаван’” ниня харвана” таня”. Ханяӈы”, поӈгы ненэциена” поса хабцям” луца” ӈадимдевэӈэ ваде”ӈадо’. Ту юрм’ тюхалпади” яд хабтомдамби”. Ненэй ненэця” пардонамдо’ мирвдандо’ тосадо’. Таддикахад ты” ям’ илелтембадаӈэ пыхададо’ ваде”ядо’. Поса хабцям’ нива ӈадимдева е”эмня тю”уд табекодо’ мэбе”ӈа”. Ниня инзелени етя маниеӈгудо’. Вадаха”на лекаратамбаӈгудо’. Ты” я’ нямна идо’ сяха’ ядэрца”. Яӈгаӈгудо’, толаӈгудо’, налог” надимдеӈгу”, ханаӈгудо’ – тэмдаӈгудо, хадаӈгудо’. Тэсавэӈэ ӈудомэхэ” ты” хадылава няю’ мюселови”, недарми” мирдапаӈгудо’. Теда халэта” тарем’ общинаха” мирдапидо’. Хар”на” яханана” мюсермава” салдамбаӈгува”. Маня” майбаӈгува”. Округханана” халява” тянёмясь. Тикы вэва серм’ ӈэрм’ тер” няю ха”аврадонзь. Закон” тяха’ халям’ пэртя” еремяць. Яханана” халям’ лэтрамбада”, палытана”, военной” сидна” тайпи”. Ватаӈгова няю’ падар’ тара. Падар’ салда серо”ӈа. 2017 по’ нара няна выӈгана ӈэда то” вы’ терха” тярць таслэйдонзь. Мэсытарев’ ӈэрм’ тер” есяси”. Таддикахад тэмдорта” ӈадимя”. Ӈопой, ӈэрм’ тер” илаӈгад ни” пере”. Пудана токоцина” тярпа пя”. Теда нябимдей сер” ӈадимдана. Ты” я’ тянёмям ваде”ла”. Тикаханато’ тына” сусаӈгу”. Вэваӈэ сидна” хэтаӈгу”. Вакна хаёда” тына” ервӈэ луцам’ ӈабтаӈгу”. Манзаранадандо’ тараӈгува”. Воркута хардахана ты” пэртя ӈэсы” ервӈэ тарана луца Пасынков. Выӈгана пыда серм’ пэрӈа. Харто’ илени” ненэцие” ӈэсыто’ яхад питарпида. Мунд’ ниня намдорти хано’ парадамбида. Тамна тяхакуна, Мурманск харад няна ты” вакна пэръядо’. Вы” тер” тыто’ ервӈэ ни” тара. Вакна илева несэй ил’ ниӈа”. Таняд миӈа. Савада яӈгу. Тэсавэй вакна мэвана” мальӈгана ӈутсяӈгува”. Мал’ мун мянва” ӈэӈгува”. Сяркадва” харто’ тэвраӈгу”. Мюсертаӈэ ёходава”. Мурманск харад няна вацавэй” ненэця” ты” пэртядамдо’ хэвняд пю”. Ӈэрм’ тер” ханя’ тэмзыд”. Тэмзриӈэ нёхова” хань. В.Пырирко’ падвы."
https://vk.com/wall-147614552_501,"Тохолкуць Ты” ниць иры нюртей яляхана Москвахана тодо̓ яхатˮ товыˮ илаӈгы ӈэрм̓ терˮ ненэцяˮ малыць. Етё тодо̓ яхана иленаˮ ӈэрм̓ терӈэ Ӈарка Ассоциацияваˮ тохолковам̓ сертавысь. Пыдо̓ «Мастерская будущего» нюбета тохолковам̓ мэˮӈаць. Сиддо̓ ханзерˮ законˮ саирˮ нямна ӈэда сероˮ сибдамба, ням̓ нядаба теневавам’ тохоламбиць. Тикы хавна ӈока ненэциеˮ поӈгана ӈамгэ тоолха ненадо̓ серо̓ˮ минревам̓ вадеˮӈаць. Ӈобˮ яля Госдуман̓ ядэлэйдонзь. Таняна теневана политикˮ ня лаханаркурӈаць. 9 мая Москвахана илаӈгы ненэциенаˮ «Бессмертной полк» колонахана сайнормы” иринато, хаданато̓ сидяӈгˮ няˮамба ядаць. Марина Яр падвы."
https://vk.com/wall-147614552_500,"Ябто” Пэ” няю тиван’ ни’ харва”  Учёной София Розенфельд нув сармик тохоламби. Пыда ям’ сяма нямна манзарана А.Н. Северцова ед’ нюмдевы институтхана манзара. Хэвы похона пэдара” ябтоˮ ханя’ тэвормам’ тохоламбавысь. Нюртей ваде”мэда хохорэйко Звёздочка. Байдарацкой явхад Китай хардан’ – Синьцзян-Уйгурскан’ нивы ти”. Поянг тон’ ӈамдвы”. Сырэй яхаданда 3500 километра пирхана ӈа. Учёной тэри пысавы”. Ханзер” хохорэй сырам’ мадаба мэта яханда нивы хань”. Тикы пуд’ тамна мале сян хохорэй таня’ тэввыд”. Звёздочка Поянг тохона тарси” нивы хаю”. Нюдя пэвдей ирыхына юкад вата сидя яляхана 415 километран’ ӈэрм’ няцей тивы”. Таддикад 90 километран’ я’ няю’ тиввы”. Китайской Йинли харад хэван’ тэввыд”. Тикы хохорэйко екар ӈамгэ иӈудм’ ӈэванда мюня минре? Небо’ хохорэй мэ”мы ян’ вэба ирыхына мат” ябто Красноселькупской районхад тэввыд”. Сыра яханандо’ тирмандо’ мальӈгана маня” Россия яханана” сидя сян’ часри нулаӈгавы”. Китай ян’ тэв”махадандо’ нылана пэвыд”. Хор” ирыхана ябто” тамна тяха’ тодо я”амна сехэрэмдо’ пявэдо’. Ӈопой ябто Эби-Нур то’ хэвхана сырам’ мэць хаёвы. Тикы Китайхад пэ” няна ӈа. Ханяӈыдо’ Тянь-Шаньм’ мадавы”. Тарси” тикыривна таня’ тэва я”амвэдо’. Казахстан’, Киргистан’, Таджикистан’ няна сырам’ мадавэдо’. Софья Розенфельд ида тарем’ ядэрна: – Звёздочка ӈани’ ӈобтарем’ хэван’ харвавы ӈэӈгу. Таня’ тэва нивэда пирас”, ӈадьбята пыда Синьцзян-Уйгурской районхана хаёвы. Учёной” нув’ сармик” ёльце тохоламбидо’. Икхандо’ передатчикхана тебдембидо’. Ханяна тирӈа”, ханяна сырамдо’, мадабидо’ мал’ тенева”. Нюдя хохорэйм’ нюбета нув’ сармик учёной вадавна тянё нинараха ӈа”. Пэдара” ябто” нямна идо’ ядэрӈа”. Ёльце мер’ тянёӈэ хан”ӈа”. 1990 похона 90-110 ёнар” вата ябто” ӈэвы”, 2005 похона – 80 ёнар” ватаӈэ хэвы”, 2009 – 60-65 ёнар ябто”. Сидя ю” по’ ямбан’ няби пелядо’ мале яӈгумы”. Пэдара’ ябтом’ нюбета нув’ сармик” Няръяна книган’ хасаваю” регионхана пады”. Шурышкарской няби Приуральской районха’ няна 2014 похона 933 пэдара ябтом’ толавы”. Тасу явхана 2016-2017 похона хасаваю” ябтом’ передатчикхана ӈабтавы”. Тамна 23 ябтом’ ӈудаесяламдавы”. Софья Розенфельд тарем’ лахана: – Тикы ёльце сава. Пэдара’ ябто” иӈудота ну сармик”. Пыда сита ня”ама ӈани’ ӈобтарем’ савовна тохола тара”. Передатчик” мэёвна ӈабта тара”. Учёной” тет пэдара’ ябто” тэнзм’ ваде”ӈа”. Пэ” ябто” Скандинавия няна пидядо’ сертабидо’. Сырамдо’ Северной Европа няна мадабидо’. Восточной нюбета ябто” Западной няби Центральной Сибирь няна иле”, сырамдо’ северо-западной Европа няна мадабидо’. Азиатской ябто” Центральной Сибирьм’ иле мя”ӈэ мэ”ӈа”. Сырам’ Китай, Казахстан’, Киргистан’ няна мадабидо’. Маня” яханана” – восточной, няби’ азиатской тэнз пэдара’ ябто” иле”. В. Пырирко’ падвы. Сидяӈг” пыда тадтавыда"
https://vk.com/wall-147614552_498,ЯМАЛ ОТМЕТИЛ 73-Ю ГОДОВЩИНУ ВЕЛИКОЙ ПОБЕДЫ ФОТОРЕПОРТАЖ СЕЛО КУТОПЬЮГАН (НАДЫМСКИЙ РАЙОН) ФОТО: АЛЁНА АНАГУРИЧИ
https://vk.com/wall-147614552_497,Поездахана нюртей ядэро”мада. В. Пырирко падвы.
https://vk.com/wall-147614552_495,"Яля’ сэван’ маямби Ты” ниць иры᾿ хасаваюдимдей яля᾿ я᾿ сяр᾿ ниня саць ненадо᾿. Яханана ӈамгэ тоолха хэбидя ялям᾿ мэ”махадана” хусувэй тенева. Тамальӈгана маня” солдатна” саю” пуня мардаць. Ӈадьбята тикы ялям᾿ хусувэй по᾿ ядабтамбива”. Маня” ӈэрм᾿ тер” иринана” ӈани᾿ сайнорманзь ханлэйдонзь. Теда округханана” тарця ненадо᾿ вэсако” поӈганана” иле хаёвэва” яӈгу. Тамальӈгы похона” манзаравэри᾿ тамна нютё помна ядэрӈа”. Пыдо᾿ иландо᾿ сайнорма похона” ӈобтикы нензел’ нись ӈа. Пыдо᾿ халядаць. Ты” пэрӈаць. Мэ”мы” ялэдо᾿ тамна нюхутё ваде”ядо᾿. Тюку хэбидя ялям᾿ тенезебтевани᾿ нерня хибя нямна падвами᾿ ненэцяндами᾿ пюдамзь. Ихини᾿ ӈоб” теневана нями᾿ ха”мыць. Хурка ӈэвамда намдван᾿ харвадамзь. Яндо Нензайчо Ямбович ня мале танякуй похона нини торамдэйнинзь. Хурка ӈэвамда, илевамда намдван᾿ харвадамзь. Сяни᾿ ненэцие помна пон᾿ пювась. Тарем᾿ ядэртахани’ меякохонда тэввываць. Телефонвана лаханакурӈанинзь. Хонравась: - Хурка ирива”? -Ири᾿ тамна пэрӈада.Теда хойхана нюхуната” мэ. -Ни᾿ хаӈгур? - Сидя ӈэта ниня тамна ядэрӈа. Хардан᾿ тэвбата᾿ минханда᾿ таӈылворӈа. Хабця” таминдо᾿ лабцеӈга”. Ӈадьбята тэхэната мэ. Таняна тэри᾿ ӈопой яхана ни᾿ ӈамдю. Пили” ӈамгэкоцяхавм’ пэрӈа. Тыда, нюдя” мание яля’ сэван’ маямби. Манзарахава нидо᾿ ӈэдарамбю”. Тадри᾿ нисямдо’, иримдо’ хардан᾿ тэвраванзь пэрӈадо᾿. Ӈатева”. Мале танякуй похона” лаханакурмани᾿ мальӈгана ирими᾿ мэ”мы пода тарем᾿ тензебтембидась: - Теда тю”у миндя ненэць ӈэвани’ мальӈгана халям’ пэрӈаваць. Поӈга ервӈэ тарадамзь. Тамальӈгана мале сян ненэцяма” сайнорманзь хаяць. Нисями’ ты” пэртяӈэ хаедонзь. Нивы ӈэбни’ хаӈгур ӈани᾿ сайнорманзь хандадамзь. Хаёвэ”ӈэ” ёраӈаваць. Юрибей, Матюй Сале, Хальмер Ваӈга, Евай Сале, Моӈгаляӈг яха” мал’ ёраць пэрмына”. Теда моторахартахана хубта я. Лабитари тэвадавы я” ни”ӈа”, ханяӈэхэна ядсетыва”. Пибитасетыва”. Ненэйвана ӈэрёй’ салаба и’ тоена. Ёромахадана” санюй пибина” екабнана”, ӈэна” лы” ёльце лядторцеты”. Теда ӈадьбяна” хабцяма” ӈока”. Тамальӈгана несавэй хасава” манзараванзь турцеты”. Нюрте тохоласетын’, табедасетын’. Пуна ӈока” ӈэбто’ харто’ поӈга терӈэ ма”ласетын”. Ӈобкана мэбна”, пыдо’ сабе манзара нидонзь пирас”. Ныхыдо’ тянёсь. Ӈадьбяни поӈгандо’ ервад тэрамахадандо’ харто ёрцеты”. Нядна” ни’ хаюрцету”. Поӈга᾿ терӈэ хэмяхадандо’ таӈгамъяваць. Манзара пэмяхадандо’ ӈавар” нормакомдо’ нямсетыва”. Нин’ манзараӈгу сит судеӈгу”. Маня” поӈганана” тарем’ еремэва” яӈгусь. Луцина” ватодо’ саӈась. Планм’ томдаба тарась. Сидна” луца” маниесеты”. Яханана” мале сян поӈга᾿ тер” таремʼ ёрӈаць. Мал” ӈэбна пэдавахад ехэраваць. Тамбирувнана” манзарасетыва”, ӈанина вынхалаӈгаць. Маханда тэнако’ вэртерӈгасеты. Тодсеты. Мань сидя тарем’ выдарадамзь. Ихинани’ теда ӈацекэхэв сидна” пирувна манзара нидонзь пират. Ныхым’ хаеваць. Сэхэ по’ хэмяхад ты” пэртяӈэ таралъяваць. Ӈэсы ервдамзь. Ӈокханда тет ю” по’ манзарадамзь. Нюни” вададм’. Теда поӈгнандо᾿ ӈытармархадм᾿.  Сидяӈгахана Яндо Нензайчомʼ маниеда”. Маринаʼ Ярой падвы."
https://vk.com/wall-147614552_493,
https://vk.com/wall-147614552_492,
https://vk.com/wall-147614552_491,"Праздничные мероприятия, посвящённые 73-1 годовщине Победы в ВОВ город Салехард"
https://vk.com/wall-147614552_488,"Хэбидя ялян’ лэтыва”. Ты” ниць иры’ хасаваюдимдей яля – яна” терха”на ӈарка хэбидя яля. Ӈавнанда Германия саю” сайнорманзь пий ёльцяӈгана товы”. Ява” марпа пявы”. Мирвидо’ яна” тер” няю’ тидхалевыдо’. Ненэциена”, солдатна” тэтнавы”. Тэри иленя ненэця” мал’ ямдо’ ӈэдаванзь юрквыд”. Ӈэрм’ яхад хэвы ненэцяма” ӈока. Ты” пэртя”, халям’ хадабада”, ханеня” сайнорманзь хэвы”. Яхадана” ӈамзи”, халэ” солдатха” ӈэдарамбавы”. Округна” тер” несавэй” манзаравы”. Ӈацекэри” мяк”нато’ хаюрмы”. Ты ӈэхэна тэвавы пэндая саць ӈока. Ненэця” тэсавэй сайнорманзь хан”мы”. Тарем’ саю” питарпавыдо’. Иринана”, хаданана” ӈарка сертавы серто’ юрыбаб”на” ни серос”. Ӈадьбяна” хэбидя ялява” мэ”ӈава”. Салехардана” хардато’ пой мале тикы яля няю’ хамедамбидо’. Манабэй сырам на”волпидо’. Хэбидя ялямдо’ ханзер” мэ”ма нямна ибидорӈа”. Ӈоб тута тува” хамеды. «Парк Победы», «Геолог», «Площадь Победы» яха”на хэбядя ялям’ мэтава”. Си”ив ю’ организация тер” тодо’ яхана минда”. Сайнормы” иринато’ сидяӈг” минеӈгу”. Нерняна тамаляӈгы мэ”мы” машин” минда”. Таддикахад ханярина сайнормы” ненэцие” тензебтембаӈгу”. Мядонзэйдамдо’ мита”. Хуркари серкана нядаӈгудо’. Ханярина трана”, сё мэта” ӈадиберта”. Нумда хаер” ӈэӈгу! Теда лахана хэбидя яля ед’ ӈацекы” ханярина пирдырӈа”. Сайнормы” ненэцяӈгана” лаханакурӈа”. Школаха”на невхы иле”ми толаби”. Хусавэва” ява” марман’ харвани таминанда таслабабата тара. «Ямалм’» нюбета авиакомпания манзарана” ненэця” ветеран есяси’ ядэламбаӈгудо’. Ханяри’ ӈэдалава нерня таня’ падар’ миць серо”ӈа. Ты” ниць иры’ ер ӈэсонд’ тарем’ манзараӈгу”. Сайнормы ненэцям’ минреня ӈани есями’ минда. Небой по’ ӈани тарем’ манзаравы”. Тикаханато’ мамы”, ямдо’ ӈэдаба”мамдо’ хибяхарт нида юрыбю”. В.Пырирко’ падвы. Сидяӈг” пыда тадтавыда."
https://vk.com/wall-147614552_487,Пяк’ Ӈоб ню” (ярабц).
https://vk.com/wall-147614552_486,
https://vk.com/wall-147614552_485,"Полезная информация для любителей охоты на водоплавающую дичь  12 мая на Ямале открывается сезон весенней охоты на водоплавающую дичь - гусей, селезней, уток. Территория округа разделена на три зоны. В каждой зоне установлен свой срок охоты продолжительностью десять дней : * южный - вторая суббота мая; * центральный - третья суббота мая * северный - четвертая суббота мая соответственно."
https://vk.com/wall-147614552_482,Ӈано” сулорпи”
https://vk.com/wall-147614552_481,"Поздравляем наших коллег с профессиональным праздником – Днём радио. «Инзеледа”, инзеледа”!» Подробнее читайте в газете «Няръяна Ӈэрм» от №18 (4874) 2018 от 5 мая Маня” ненэй ненэцяӈэ невхы по’ тотрев радиовавна харе вадава” намдорӈава”. Таславы часхана луца мутрына” ядан’ ӈамдасетына”. Ты” ниць иры сибимдей яляхана лаханана” нина” хэбидя ялядо’ ӈэӈгу. Ненэй вадавна лаханана” нина” мале сяндо’. Нюрте 1963 поход ненэй ненэця харна” вадава” радиовавна намдаваць. Нердена мутравна лаханавэва” Вануйто еркарм’ мэ”мы. Нюмда хибя ӈэвахад радиохана манзарана” нина” ехэрадо’. Ӈули” пон’ няхар” ю” самблянг по’ Анастасия Лапсуй лаханась. Тикы няна” хавна -Яков Ядне, Наталья Худи, Ивучи Ядне, Анна Янгасова, Галина Тохоли, Анна Ламдо радиохана вадам’ намдорӈаваць. Теда Лариса Окотэтто лахана. Марина Яр падвы."
https://vk.com/wall-147614552_479,"Ӈэдалёрмани сер’ Хэно Вэсаком’ лаханако ня”ӈавась. Пэдара’ тер. Ӈармы ненэця’ мадавы яляда ӈока. Сяхари’ иӈудота вада’ харам’ ӈадимдеӈгу. Пыда си”ив ю” пода. Теда лахана пухуцянда ня’ манзараӈаха’. Мэсыта нямна лаханакунинзь.  В одной из поездок я встретился со стариком Хэно. Ему 70 лет. Он и его жена до сих пор продолжают работать. Хэно рассказал, что его держит, и почему так сложно уйти на пенсию. Многолетний труд - некий системообразующий фактор жизни. Все строится вокруг работы, и она занимает треть нашей жизни. Мы словно прорастаем в неё. И вдруг все это закончится?"
https://vk.com/wall-147614552_478,"Конкурсм’ мэ”ӈаваць Мале танякуна ӈэрм’ тер” серо” минрена департаментава” конкурсм’ ӈадимдець. Харе вадава” лэтравана”, мэ”мана, минревана” е”эмня сертавэдоʼ. Таремʼ тодоʼ яхана илена”, харто вадавнандоʼ паданана” ненэця” Леонид Лапцуй , Прокопий Салтыков, Сергей Ириков премиймʼ ня”амарпа пирӈа. Конкурсдоʼ ханзер” мима” ӈаниʼ таславы. Нюрте падвыдоʼ газетахана, журналхана, интернетхана ӈадимббато’ серо. Падвыдоʼ община манзая, мядʼтер”, Ямална”, вадана” нямна ӈэбто тара. Тикарихана конкурсанʼ ня”амарпидоʼ. Нерня хамвы” ненэця” самбляӈг ю” ёнар” есямʼ ня”амарпи”. Хусувэй тэнз харта нита поӈгана пирдырӈа. Хахаяда яля жюрихана мэна” ненэця” ма”люрӈаць. Ненэцие” падвы” ученой”, журналист” толабидонзь. Хибя нерня хэвамʼ таслаць. Ӈокхана Ямална” тиӈгад сиднтет манзаям’ ӈэдабтавыць. Маня” ненэй ненэцяӈэ самбляӈг нява” падвэмда ӈэдаравысь. Мал’ ӈэбто’ Ямальской район’ тер” ӈэвы”. Падвыдо’ райондо’ газетахана ӈадибермы”. Тиканда хусувэндо’ ваданда грамматика тидхалевдавэй ӈэвы. Тарем’ ӈод” тэри’ ӈамгэ нямна падвы ӈэвамдо’ толабиць. Тикы няхатана” сидя ненадо’ манзая ӈэвысь. Новой Портхад Наталья Худи «Ӈэвтанам’» нюбета рассказм’ ӈэдаравы”. Жирюхина мэна” ненэця” ёльце саву”ӈадонзь. Манисям’ невхы ненэй ненэцие” илам’ сававна теневавэда. Вадада ёльце хайна. Тюку илаӈгана тарця вада харам’ мэта ненэця” тянё”. Няби нерня савумэдо’ Надежда Лаптандер «Юрвы» пьесамда ӈэдаравысь. Тикыда илаӈгана мэна”ӈэ невхы иринана”, хаданана” илам’ юрвана нямна ӈа. Ехэрана хибяри тикым’ толабато’ ненэй ненэцие” ила нямна ӈока ӈамгэм’ тохолаӈгу”. Ӈадьбята тюку по Леонид Лапцуй премиям’ ненэй ненэцие поӈгат” Надежда Лаптандер ханада. Тасу хабихад –Валентина Баякина, хаби - Зинаида Лонгортова нюртей ян ха”мы. Марина Ярой’ падвы"
https://vk.com/wall-147614552_470,"Хэвы таӈгана. Хэвы таӈгана Салехардахана иленя ненэць Неро яв мюня ханевы. Харта ту ӈаномда мэць тет поӈгам’ пядвы. Няхар” ехэнам’ еремдевы. Мяканда миманда сер палытана” тюӈготона ненэцям’ таб”лавы” . Закон сер ня”марпа писядена халям’ миневахаданда теневавы”. Я’ , нув сармик ” лэтрамбада «Няръяна книгахана» пады. Палытана” серм’ сибдамбава маляӈгана ватаӈговы ненэць вэва ӈэвамда хамедавэда. Государствана” ед” есям’ салдавы. Ӈарка судхана тет поӈгамда ханавыдо’ . Мэмы ту ӈаномдо’ закон сер ханадо’ . Ненэць сянда ӈаномда суд сер хаеремба пявэда. Тарода яӈговы. В.Пырирко’ падвы."
https://vk.com/wall-147614552_469,"Тюку сидя хаби ӈацекэхэ’ сёбар ненэцяӈг’. Салиндер Макла, Ян выӈгана вадёвэхэ’. Ӈамгэри’ тарана манзаяхана ёльце харбё ненэцяӈг’. Ты” пэрти” сянакова яляхана, халядана” ненэцие пирдырма” ниди’ ӈэдарамбю”. Етри’ нюртей ян’ хаморӈаха’. Теда ӈод” , варери’ ӈэя! Братья – Салиндер Ян и Макла рожденные в семье потомственных оленеводов продолжают семейное дело. В праздничных мероприятиях посвященных дню оленевода никогда не пропускают спортивные состязания. Бег, метания тынзяна на хорей, прыжки через нарты- это их конек. И в этом году они принимали самое активное участие . Марина Яр падвы. Сидяӈг пыда тадтавыда."
https://vk.com/wall-147614552_467,Ехэрана хан Сеня Приуральской районхана ты” пэрти сянакова яля’ ӈэва мальӈгана мерета «Буран »помна ядэрӈадамзь. Саӈоми’ няръяна хан няю’ хамыць. Таняку хэсь таславась. Мерета «Буран» ядхана нуна ненэця” ӈокаць. Мал ехэрана ӈамгэм’ манэсарӈаць. Ненэся мэкад ӈэвысь. Ханда пыхыд ниня’ хардакороха’ лабтэй ӈэвысь. Тиканда мюня’ таӈга мат” сян ненэць’ ӈамдё пир”ӈадо’. Теда ӈод” ӈацекы” хан мюня’ тэри’ ниӈгарӈаць. Панэси сянакуць. Хэвнякуд хасава” сырӈаць. Мань хонраваць: - Ервада ханяна мэ? - Мань ханми’. - Нюлм ӈамгэ? - Сядэй Дмитрий Гаврилович. Пирця харадхад ядэрӈадм’. Харе тыни’ пэрӈадм’. -Ханяд тарця сава ханм’ хосан’? - Мале танякуй похона луцахад тэмдавась. Хан мюня’ таӈга тет нюми’ небяндо’ ня ӈэдалёсеты”. Ёльце сава. Ӈамгэри тецьдахана ӈэдалёрп нюни’ ни’ ханивор”. Тадӈо мерета «Буран» пуд самолад” сыра” сят ни’ тебер”. Ханми’ ӈока хибя нядни’ тэмдаван’ харвадо’. Нив мирдампю. Харе нянани тара. Теда Ямалхана тарця «Буран» ханм’ манэ”мэми’ яӈгу. Неранда няна тамна хорда танясь. Манзараванда мальӈгана ханда мюй’ тамна ядембасеты”. Панэси’ ӈамдёва пир’ ӈэсеты. Теда тарем’ ӈод” сава. Ӈодь мяни’ тер” нёя’ ханят”. Сидяӈгана Дмитрий Сядэйм’ мята’ тер” ня’ маниеда” М. Ярой’ падвы
https://vk.com/wall-147614552_466,
https://vk.com/wall-147614552_465,
https://vk.com/wall-147614552_462,"Пыдара ” мальцята футболхана сянако пирӈара”? Тарем’ Ӈэдя’ тер” ӈацекы” сянакосеты”. Тарця футбол тоена.  Вы видели такую захватывающую игру - футбол в малицах? Так на день оленевода молодежь села Гыда Тазовского района состязается каждый год . Игра по всем правилам – малица, традиционный ненецкий плетеный пояс, вот только для обуви сделали исключение можно в кроссовках. Выигравшей команде все почести победителя. Марина Яр падвы."
https://vk.com/wall-147614552_461,"Паднани” яля ед’  Нина” тенейна” Газетаха”на, журналха”на, радиоха”на, телевидениехана манзарана” ненэця” ӈопой манзаям’, паднавам’ минре”. Маня” округханана” Советской власть ӈамд”махад 1931 похона сие ниць иры’ 19 яляхана ненэй вадавна «Няръяна Ӈэрм» газетава” ӈадимясь. Нерде сидямбой страницадась. Тамальӈгана Пэсь Павлович Анагуричи, Иван Антонович Юганпелик, Елена Григорьевна Сусой паднанаӈэ тараць. Газетана” редакторӈэ Иван Григорьевич Истомин таралъяць. Тэнзувнанда ӈысма ӈэбта ӈод”, ненэй вадам’ ӈули” савовна теневавэдась. Тамна стихотворения падыбись. Тикы нява” саць ӈарка таром’ ха”аврась. Ӈани ӈопой газетава” ня”амбавы Иван Антонович Юганпелик. Сайноро”махаданда нява” манзаямда хуркаси” хараси” минре пядась. Ӈобтарем’ стихотворения падыбись. Таддикад культпросвет училищан’ тохолко лабцевыць. Тохолко ӈэвада”махаданда Иван Антоновичм’ Тазовской районхы Ӈэдя хардан’ ӈэдаравэдо’. Танянанда ӈани’ паднавы. Нерде падвы стихотворенита нюв” ти”: «Сельсовет’ ний флаг» «Нохо сё», «Сихирти” не ню». Иван Антонович ханяриs тэвбата лаханако мэта ненэцяaг” ӈули” инзеле пэрмы. Ханяӈыдо’ падарт’ падыбавыда. Тальцюня ӈобт’ ма”лавыда. Яӈга книгаӈэ ӈадимяць. Нюбедо’ тарця”: «Мань хыно”ӈадм’», «Ӈэрм тер ӈацекы», «Харп», «Хэд” Нардалеко». «Няръяна Ӈэрм’» газетахана вэсэйманда ӈэсонд’ манзарась. Книгаха”ната, газетан’ падвэхэ”ната вы’ яна” илам’, едэй ӈадимы манзаи” тэнз ваде”ӈась. Ӈарка ненэциена” падыбись. Нянда сехэрым’ Леонид Васильевич Лапцуй нёдалӈадась. Тамальӈгана газетана” тамна сидя страницадась. Манэсыта савумась. Леонид Васильевич ненэй вадавна, луца вадавна падна пир”ӈадась. Падвыда нидо’ поёць хуркари журналха”на, газетаха”на ӈадиберӈаць. Хусувэй падвэхэнанда невхы ӈарка Советской яна”, ӈэрм тер нита илам’, манзарабцом’, тид” сертавыто’ нямна лаханась. Ӈацекы” нидясь юрыбю”. Книгыта нюв” ти”: «Сэвтя», «Едэйко». «Инзер’ толаӈгобць». 1982 похона нява” яӈгумась. Ӈани ӈопой паднавы ненэцяма” Геннадий Алексеевич Пуйко, нянда ед’ минта стихотворением падась. Падвэхэнанда тарем’ мась: «Мэ”мэр тюрамд, мэ”мэр паднабцямд, мэ”мэр тынзянд теда тю”у миндя нюд ня”маӈгудо’». 1982 поход газетава” Хабэча Хываревич Яунгад ня”мадась. Тикы нерня Леонид Васильевич ня’ самбляӈг по’ ӈобкана манзараӈаханзь. Е”эйданда хаёвы няда мале ервы сехэры нимня тыда харейдась. Россия яна” ила’ несэйво”махад «Няръяна Ӈэрм» газетава” тамна мэберӈась. 1990 похона ӈули” харта манзарана газетаӈэ хаясь. Выӈгана иленя ненэцие” нядаба варемда мэ”ӈась. Тет страницаданда хаясь. Паднана ненэциена” компьютер, диктофон мэ”лаць. Тикы похо”на хуркари конкурсаха”на газетава” нюртей яха” ха”молыць. Паднана ненэциеда тадтавы сидяӈгадо’ хуркари конкурсаха” ӈэдо”лэйдо’. Сие ниць иры’ 19 яляхана, паднани” ӈарка яляхана етё” сейхад миндя вади” хэтыбива”. Мядото’ тер” сенз” ӈэя”. Нюдё” вадабая”! Х.Нямбара’ падвы"
https://vk.com/wall-147614552_459,"Клуб ""Вада"" создают проект русско-ненецкого видеоразговорника ""Ненецкие разговоры""."
https://vk.com/wall-147614552_456,
https://vk.com/wall-147614552_454,
https://vk.com/wall-147614552_453,"Си”ив яляхана Тасу’ яв’ ты ” пэртя Хэвы си”ив яляхана «Ямал-ню”на” я!» ассоциация президент Эдуард Яунгад ӈани’ Тазовской хардан’ тэвормысь. Таняна ты” пэртя ма”лёвыць. Надымской, Пуровской, Ямальской район хавна Ензя няд вы’ тер” товыць. Ӈамгэ тоенана серодо’ тасла я”амна ты” пэртя” Эдуард Хабэчевичахана лаханакурмырць. Илаӈгы ненэцие” отделенийхана мэна” ненэцие ядабтавысь. Тикы хавна сававна манзаравы” ты” пэрти” ненадумдавысь. Ӈобто’ Салиндер Василий Аникувич. Пыда иланда’ ямбан’ ты” пэрӈа."
https://vk.com/wall-147614552_451,Си”ив яляхана Мел’ ненэцие” премия Ӈэрм’тер” серо” минрена департаментва” мел ненэцие” е”эмня грант еся” ӈадимдемби. Теда конкурсхана мэван’ харвана” хибяри” падродо’ ӈэдарамба пяць. Тикадо’ сидя ян’ тярмы. Нерня хамвы” мел хибяри” сидя юр” ёнар” есям’ нямаӈгу”. Тарця тет грантадо’. Тикы хавна община” тамна ӈани’ предприятий” ӈани’ конкурсхана мэсь пирӈа. Пыдо’ си”ив юр” ёнар” есям’ нямаӈгу. Самбляӈг грантм’ матопаӈгу”. М. Ярой падвы.
https://vk.com/wall-147614552_448,
https://vk.com/wall-147614552_446,"Няӈэмда законм’ мэць ханабида  Сё-Яха тер Окотэтто Афанасий Юрьевич МЧС мякна пон’ манзара. Сававна манзаранамдо’ ервода сяӈадо’. Падарка”на хомбидо’. Санк-Петербургхана минреня манзаянда ед’ тохолку. Мята тер” нерня’ минрейда. Сёбар, хусувэй по’ таро”ӈа. Илелава яхананда вадёдана ӈацекы” тароць тохоламби. Сянакова ялэ” мальӈгана сырта ненэця” тёренасеты”: «Сё-Яха малк то! Теда’ еремяда”!» Тикы вада’ хара мале похо’ тоермы”. Нята” нида нянда сыраць маймби”. Илеванда сер’ хусувэй серкана законари няць иле. Закон” мэць няӈэмда ханабида. Тикы сер” нямна Афанасий Юрьевич лахана: - Си”ив по’ тяхана еся «Полярис» ханм’ лабкахад тэмдадамзь. Пон’ нивась мэс”. Минханда тахарась. Миретя хан тарем’ мер’ тахаӈга нида пирас”. Лабка’ ерв луца тахабэй ӈамгэм’ пуня’ сулорманзь ханадась. Падарка”на, закон” сер’ тандая’ тэмдавы ӈамгэ пуня’ миць серо”ӈа. Харобта ӈамгэри” мирдапда мирци’ сулорпата серо”ӈа. Лабка’ ерв несэй еся ханм’ таван’, сулорман’ нидась харва”. Ханзеркарт’ серми’ нерня’ тидхале я”мавась. Судан’ падро’ ми”ӈадамзь. Серми’ пон’ сибдамбивась. Техникахана теневана экспертм’ ӈарка хардахат хаӈадамзь. Теневана эксперт мась, тэмдавы еся ханамд заводахана вэвавна сертавэдо’. Падаркана заключениямда няни’ тадась. Ӈарка судхана ненза ӈэвами’ манэ”ӈадонзь. Мань нерня’ ханавась. Судья ӈамгэри мирдапдам’ салко табедадась. Еся ханни’ мирм’ пуня’ ханавнда” - судебный пристав”. Манзаямдо’ закон” сер’ минредо’. Тикы” ненэця” пон’ хасена”. Манзараван’ ӈоб’ нивы” харва”. Мякандо’ ӈока” ядэрӈадамзь. Пыхыдадо’ манзаранаӈэ ваде”ядо’. Ӈатенаванзь пуня’ си”ми сюртесеты”. Ӈамгэ’ пиркана по” ваера”. Няндо’ ми”мы серми’, няхаромдэй’ пристав ӈудаха” тэвы. Тарем’ мале си”ив по” хая”. Нюртей пристав нядни’ есям’ ханзь пясь. Няби пелямда нянда хае харвабтадась. Манзара мэта лабэта мюд пин’, сярмбям’ мэ”манзь си”ми хансеты. Сярм’ ниня мэтаӈэ нянда инзелесетыдм’. Сава иӈудм’ мэтакы, нядаӈгодакы? Таробцом’ нись ӈадимде”. Ӈамгэ’ пиркана ехэрана пристав тасламбада серми’ нянда ханавэда. Сэвха”на маниеб”, ӈацекы ненэць’ мэта” паныда пиделмы” то”олха”. Тю”умна мэта панэда сисавэй. Ихиняни’ мадм’, ненэй ӈылеками’ тям’ ӈэдакы?! Таминда салкованда ненэцяни’ лабкан’ ӈэдалэйни’. Танянанда лабка’ луца’ ня’ тэдорць пэйха’. Пристав вадаха”на лануворӈа. Манзара нята няханда лахана, нядаӈгованзь хаӈадась. Няби тикаривна тось ӈоб’ я”мада. Пихиня нусь выдара, хуняӈы яля’ ӈэсонд’ серми’ хаеми’. Хуняӈы хубтакохана пристав’ лабэт’ ӈани’ паромадм’. Пыда лакри’ несэймы. Ханяхарт’ ядэрман’, нядаӈгован’ ни’ харва”. Ӈамгэ’ пиркана ныланаванзь хая. Ӈоб’ таросялмась. Падроко” сэвни” ӈыл’ мосеты, ӈатена табекосеты. Мань тябихудм’. Хэвы таӈгана Салехардан’ тэвываць. Пристав” Свердлова ядэлава’ мю” ямдавыд”. Едэй харад’ мюня, матдомдэй яӈорэхэна хоян. Мань серми’ несэй пристав тасламба пявэда. Лабэс’ мю’ тювани’ сер’ хадян пирибтям’ манэ”ӈадм’. Тольнда тяхана сята ӈолепядамби. Хонравани’ сер’ пыдцейда хонарко пэй”. Минреня серктата ехэравы. Сэвхаюда ялкадарӈаханзь. Няни’ ӈамгэхэртм’ хэта нись пирас”. Вададамда хось я”ма, сякни’ тэри писяцюмбись. Падрони’ варехэта ӈыльняд хойда. Пристав” си”ив по’ серми’ тасла я”мадо’. Закон, суд табедавы ватом’ серта выдара. Пристав” вэвавна манзаравам’ судхана манэ”лабтавась. Пыдо’ нива манзаравадо’ няни’ вэвавна теберӈа. Закон” сер ’ тасалкудм’, ё”мы есьни” пыдо’ салдаӈгудо’. Сие ниць иры’ юдимдей яляхана вэвавна манзарани” нябимдей’ судебаӈгудо’. Тедари’ тю”у пэрӈав.  В. Пырирко’ падвы. Сидяӈг пыда тадтавыда."
https://vk.com/wall-147614552_445,Пяк’ Ӈоб” ню (ярабц) Няё Вэнго падвы.
https://vk.com/wall-147614552_442,"Тушёнка” сертаби” Ямальской районхы Яр-Саляхана «Ямальские олени» предприятийхана ты” ӈамзахат” тушёнка сертаба пяць. Ӈоб” яляхана ёнар” банкам’ ӈамзахана тердембаӈгу”. Тарабата тамна ӈокавна сертабаӈгу”. Ӈахат тарця” тушёнка сертава няю’ тына” ӈамзам’ Ялуторовскан’, Курганан’, Челябинской областян’ ӈэдарамбасетыдо’. Тадри тамна банкы мюня’ ӈэда гречкахад, рисхад, перловкахад каша” сертабаӈбаӈгу”. М. Ярой падвы."
https://vk.com/wall-147614552_440,"Си”ив яляхана Вэн’ ӈокма Салехардахад Аксарка сехеры ядхана мюсерта” ты” пэртя” ервсяда вэн’ ӈокмам’ вадела”. Тикы нямна Ямалана” ты” пэрти” Союзхана мэна Тимур Акчурин лахана. Вы’ тер” мале сян няндо’ хэтнавы. Вэнеко” ты” ӈапрамбавандо’, сяторпавандо’ хавна мэта ӈамгэ” вомдаби”. Тимур Рафаэлевич ма: -Маня” мале сян яӈорэй ервсяда вэн” вымна нявотарма нямна Салехардыхы ервха” лаханаваць. Тикы серм’ тасламбада” ненэця” ты” пэрти” ӈэсыхы’ ӈэдарамбинаць. Ихиня’ тад нерня ервсяда вэно” лэтамбада” ӈарка хардахарина” манзарабто’ ни’ серос. вымна нявотарта” вэнеко” ӈани’ ня”амарпабто’ тара. Тикы ӈани’ ӈарка маям’ минре”. Марина Яр падвы."
https://vk.com/wall-147614552_439,"Тыда” подеръяда Сергей Николаевич Харючи депутат манзаямда хаеда. Тад” нерня ты” пэртя” манзаям’ минреӈгу. (Пелямда тюку си”ив яляхана ӈадиманда газетахана толаӈгура”)  На внеочередном заседании Заксобрания ЯНАО депутаты досрочно, с 12 апреля, освободили от полномочий Сергея Харючи, избранного от Тазовского одномандатного избирательного округа № 3. Он продолжит общественную работу на посту президента Совета Ассоциации ""Оленеводы Мира"". - Решение окончательное, бесповоротное и обжалованию не подлежит. Я не собираюсь лежать на печке. Буду продолжать творить добрые дела на пользу Ямала, – говорит Сергей Харючи."
https://vk.com/wall-147614552_437,2018 по’ сие’’ ниць иры’ 4 яляхана ӈоб” теневана сава нява” - Семён Няруй яӈгумась Ушёл из жизни Семён Няруй Первый ненецкий композитор скончался в салехардской больнице после продолжительной болезни. Соболезнуем родным и близким.
https://vk.com/wall-147614552_435,"Тасу’ яв’ ты ” пэртя Хэвы си”ив яляхана «Ямал-ню”на” я!» ассоциация президент Эдуард Яунгад ӈани’ Тазовской хардан’ тэвормысь. Таняна ты” пэртя ма”лёвыць. Надымской, Пуровской, Ямальской район хавна Ензя няд вы’ тер” товыць. Ӈамгэ тоенана серодо’ тасла я”амна ты” пэртя” Эдуард Хабэчевичахана лаханакурмырць. Илаӈгы ненэцие” отделенийхана мэна” ненэцие ядабтавысь. Тикы хавна сававна манзаравы” ты” пэрти” ненадумдавысь. Ӈобто’ Салиндер Василий Аникувич. Пыда иланда’ ямбан’ ты” пэрӈа. Марина Яр падвы."
https://vk.com/wall-147614552_434,"#НяръянаНгэрм #Мынико #Ӈацекы”падна”  Ӈарка нява” Ӈарво”махадани’ Галина Пияковна Сэротэттам’ тандая’ манэ”ӈавась. Си”ив пони’ ӈэб”, ненэй вадавна няни’ лаханана нем’ луце” неӈэ пэрцетыв. Тад сававна намда, хар”на” яна” тер ӈэвы. Илеванда ямбан’ Ӈэде”э хардахана ненэй ненэцие” ню” харто’ вадавнандо’ тид’ лахана, падна тохоламбавыда. Ӈацекыта” падвы иле”ми, лаханаку” «Мынико» газетан’ ӈэдарамбавыда. Галина Пияковна’ ӈани ӈопой неновна минрена манзаяда таня. Тикада невхы ненэцие” мэ”мы ӈамгэ”. Маня” ӈацекэӈэ Галина Пияковна’ хэвхана етри’ сюрсетыва”. Неноховавна хар”на” вадавнана” стихотворения” падыба тухуваць. Тикы нява” ӈацекэӈэ нянана пон’ манзарась. Теда’ пенсияхана мэ. Нива” юраӈгу”. М. Яптунай’ падвы."
https://vk.com/wall-147614552_433,"Ты” пэрма Мораридо’ тара” Хэвы ныланава яляханана” Салехардахана хибяри ненэця” манзараць. Неноховавна лекар” варемдо’ мэ” ӈаць. Ӈоб’ мальӈгана таӈок ты” пэртя”, халям’ хадабада”, тэри мядоманзь товы” хибя” ӈани’ сяха’ ӈобт’ тэваӈгуд”. Тикы’ хавна вы’ тер” есям’ ни” салдамбю”. Елизавета Георгиу тарем’ лахана: - Маня” лекараӈэ тюку яляха” ӈахакуд хамекуваць. Няна” туртаха” манзетыва”, ӈани сяха есям’ салдамбувдавэй’ хибя хабцяӈода” манэтыда. Таддикад хараси’ нусь ни тара”. Тюку по’ хэбидя ялява” саць сававна хаясь. Ӈани параӈоди” яхат товы хибя” ӈокаць. Пыдо’ тэри пысамбиць. Тамна ханя’ тэввамдо’ пон’ тасламбидонзь. «Оленеводы мира» Ассоциация’ правлениянда тер” мале сянӈэ Салехардан’ товы”. Маня” Россияхана иленяриӈэ юр” ненэцяма” совещанийхана мэць. Таддикад Норвегияхад, Швецияхад, Финляндияхад, Гренландияхад, Канадахад, Монголияхад, Шотландияхад товы” ты пэртя”, халям’ хадабада” таняць. Яга мандалӈэ Сингапурхад ядэрта” тэри сырманзь нивыць ту”. Пыдо’ яха”нато’ ты” пэрмадо’ маня” мэсы”на” тотрев’ тарем’ ни мий”. Тэмдо’ ӈавламбидо’, хадоламбидо’. Сингапур’ тер” маня” ервона” ня’ тад нерня’ тэмдорма серо” ӈобкана минреӈгудо’. Серо” нерня сидя ява” няхати’ ӈавэ” мипвам’ таслаӈгуху”. Вадити’ ӈобт’ ха”маб”, ненэциеди’ тандая’ ёти’ помна ӈэдалёлаӈгуд”. Ямалан’ тэвормыто’ поӈгана Сэм Тан, Сингапур манзаранита” нямна серо” минрена министор мэсь. Таддикад Москвахана манзарана посольстванда нябимдей секретарь Тэо Сви Вэй, Сингапур МИД ерв’ марцьхы Ван Шуо няха”нати’ ядэрмэханзь. Пудана похона Ямалва” манэ”ман’ харвана ё” тер” хусувэй по” сер’ етри’ ӈокамдана”. Теда’ вадета ненэциена” хавна Китай’ тер” яна” няю’ ӈудидо’ тидку”ӈа”. Янамбовна Приморской крайхана хуркари ӈавар” вадабаван’ харва”. Мэтадо’ есядо’ тоена. машинадо’ сабе ни тахаӈг”. Тарем’ илеван’ харвавандо’ нид, пудана мале сян похона Россиян’ теда’ тю”у миндя хасев”, пирибти” тохолаванзь ӈэдолэйдо’. Салехардахана ӈэвы сянакова яляхана ты” пэртина” выӈгана ея мяд’ мюня илевамдо’ китаец” саву”ӈадо’. Таддикад харто’ яханандо’ ты” морахад мэбета пардон” сертаби”. Лы нямдахад ӈани’ илаӈгана тарана ӈавэ” пиремби”. Пётр Николаевич Худи харта предприятиясавэй, тэмдорма серм’ минрена мась: - Китаец” тарси” талси”. Нянандох тюку похона юр” тонн тырабтавы ты” мора” тара”. Тиканда нара’ няна манзаява” ӈарамда. Мань ӈахакуд хамекудм’. Пардонӈэ сертавы ты’ мора ёльце мэбе”ӈа. Китайхана сэвна” тяхад тэсавэй” ӈэвы”. Тедах мэта похонана” тикы нина” тэсялмаць. Пыдо’ явнандо’ харто’ иленя туӈгос” мюсермы”. Тыдо’ мал” тэмдавыдо’. Харто’ туӈгосо” ты” пэртядандо’ ня”мавыдо’, недбядамдо’ таславы”. Генхэ марад’ хэвхана общиныдо’ ӈа”. Ӈопой ёнар” пир ты” лэтамби”. Китайхана ты’ ӈамзада ни тара”, морарида тара. Х. Нямбара’ падвы"
https://vk.com/wall-147614552_431,"Ненэцие” теневыдась 2018 по’ лимбя иры’ 14 яляхана ӈоб” теневана нява” Лев Баяндин яӈгумась. «Мемориалм’» Тюмень маркана ӈэда хальмер” ӈолван’ сита теневана нида” сюрaӈдонзь. Ныхында паӈохана, хасев” ёндеркана мэванда мальӈгана округана” администрациянда нюртей ервадась. Теда’ пуданда хаёвы” нида” Лев Сергеевич Баяндинм’ тарем’ тензебтембидо’. Округана” Законодательной собранинда председатель’ марцьхы Сергей Николаевич Харючи сававна таневавы нянда нямна мале сян вадам’ хэтась: - Лев Сергеевич иӈудота сава ервась. Ӈока тарана серо” тидхалесь. Округава” пыда ваторивнанда харта иленя яӈэ хаясь. Тикы пэбтёда серм’, пыхыдамда нись сяйзь сибдадась. Серо” нерня Пуровской районхана манзарась. Таняна нефтьм’ тю”у тарпрамбада экспедиция” сыб”надо’ са”ӈась. Лев Сергеевич Баяндин ӈэрм’ тер ненэцие”, ТЭК предприятияхана манзаравы луци” ня’ поёдо’ ӈока’ савумдэйдась. Пуна округханана” нива” поёмбасету”. Теда округана” няхар” депутатда Сергей Харючи, Валерий Степанченко, Сергей Ямкин манзарана депутатха” вадам’ ӈэдаравыць. Пыдо’ Салехардахана ӈоб” ядэлавам’ Лев Сергеевич Баяндин’ нюмна нюмдеван’ харвавамдо’, памятникм’ - ненадумда”мам’ ӈабтаван харвавамдо’ ваде”мы”. Наталья Рыбьякова’ падвэвна Х. Яунгад’ падвы."
https://vk.com/wall-147614552_430,"«Книга - хусувэй мят’» Ты” пэртина” Союз’ правления’ тер” «Всероссийской совет местного самоуправления» общественной организация ерво” ня’ «Книга в каждый чум» тарця акциям’ сертаӈаханзь. Таддикад ты” пэрти”, халям’ хадабади”, ханени” нядабада книгы” хамедавыць. Тикыдо’ сянакова яляхана Ямальской, Тазовской районха’ няна ӈэда хардаха” тэвраӈгудо’. Етё’ ӈэда книгы’ вы’ тер” тэри ня”марпаӈгудо’. Теда Яр-Саляхана, Сё-Яха’, Аксарка’ хардан’ турта ненэця” неновна тарана ӈамгэдамдо’ тэмда”махадандо’, етё” миндя книгы” хоӈгу”. Х. Сэръяламдик’ падвы."
https://vk.com/wall-147614552_428,"1. Небя ӈуда ниня’ ӈули” савасянё. Сит севолта, илаӈгу, нюцяӈгу. Мамына” ядхана мэбна ӈамгэхэрт ни тарасету. Небянада сяйда”, мэнейда”, пыдо’ хавнандо’ хибяхарт сидда” ни’ мэнеӈгу! Сколько счастья в улыбке этого малыша, сколько радости, как безгранична любовь мамы к своему ребенку. Как тепло и легко становится на душе, глядя на счастливую маму. Мира и тепла вам!"
https://vk.com/wall-147614552_425,"Сегодня в Салехарде в 17 часов на площади КДЦ «Наследие» пройдёт акция памяти «Кемерово, мы с тобой»."
https://vk.com/wall-147614552_423,"Ӈацекы” небя. Ӈацекы небям’, Сэротэтто Пухуцянем’ лаханако ня”ӈадамзь. Иланда ямбан’ выӈгана илевы не. Тюку похона иланда ханзер” ярава’ хэтась: – Ёнэй хасава нюни’ мякна иледамзь. Пыда харта мяд’ терсавэй. Ӈацекыда вадаби. Харта е”эй тыда” нерня тэрэйдась. Школахана няхар” классарим’ малесь. Тамальӈгана нисяда выӈгана хаиредась. Ты” илам савовна хамедамбида. Мирць тенева. Ӈарка не нюми’ вэсаконда ня’ тыди’ вадабихи’. Сидя нюди’ школахана тохолкуху’. Ӈани сидя нюдя хасава нюми’ хардахана илеӈаха’. Тедари’ иландамди’ ховдавэхэ’. Выӈгана илеван’ харвобцоди’ яӈгу. Мань мат” ю” подни’ хая. Выӈгана мюсерма’ тоенавам’ хамедамба пяв. Хабця” няни’ тебелыд”. Тарси” нюни’ ӈарка” ненэця”. Иландо’ харто’ минредо’. Тарем’ илни’ нэсэйма’ нямна ими’ ядэрӈась. Хардан’ пон’ ямда ямавась. Няхар” сян по’ хаяць. Ехэрана илам’ пилю”ӈавась. Теда нюртей вандакони’ харад хэван’ тэврэйнась. Харад хоркадё мюня тябибцо. Теда харад варан’ ненэй мя”ми’ мярван’ харвадм’. Ханяӈэхэна сэдораӈгудм’. Харвобцони’ таняб” мэятаӈгудм’. Хардахана илеб” ненэць хусавэй яля’ етри’ тэмдорта. Иланда тарця. Выӈгана мысыдона” яӈга”. Ӈамзадами’, халядами’ нянани’ тэврадамзь. Тикахарт” тэмдаба тедари’ ни’ тараӈгу”. Нянани’ тарана падро’ ӈадимдембидм’. Таробцонто’ сер’ ӈэдарамбин. Нюни’ мядо”манзь турӈа”. Ӈармы” ненэця” мань сини’ тотрев’ хардан’ ха”морӈа”. Ханяӈы” харад илам’ ӈоб’ ехэрадо’. Мядото’ мюня ханзоси” елена” то”олха”. Ӈацекыдо’ тарси выӈгана иле”. Пыдо’ выӈгана юнета” ненэця”. Таняна сиддо’ мал тенева”. Хардахана тарабцомдо’ нидо’ хомбю”. Нянандо’ вэва. Вэсако’ хавна ӈацекы” ненэця” хардан’ вэрна”. Серона” ханзели яраӈга”. Выӈгад не ӈацекы” мал” хан”ӈа”. Нисяханато’, небяханато’ хаюрта яӈгу. Ӈармы хасава” недамдо’ хось я”ама”. Ханяӈы” хасава” няхар” ю” пондо’ тяха’ мяд’ терси” иле”. Тарси” манзара пир”ӈадо’. Тэсавэй”. Ӈамгэ пиркана иландо’ харто’ несэймдамбидо’. Теневана Сэротэтто Радионми’ выӈгана вадысь. Нисянда мякад тохолкохарта нись хоӈгар”. Сидя ёнаркавм’ тэри ма”ламби”. Радион няхар” ю” потна хасава. Недамда хось я”мась. Пэ” терхана”, Пэ” тяхана, Яв’ пиняӈы хэвхана, Тасу я’ няна хаюпа хэванда то”олха яӈгу. Тарем Радион’ тябехо’ лакри машинадамда тэмдавы. Тенярина выӈгад тарпвы ненэцями падарци’ нерня ӈэдалёрӈась. Харад терхав” пысаӈгаць”, ханзер нивы тохолковы вы’ тер’ тарця сава машинм’ мэ”ӈа. Ненэй ненэцянё?! Еся ханхананда ӈэдалёртаханда луце’ нем’ еде”мы. Харад мяканда тэвравэда. Ти, тарем’ вы’ тер хасава мальцякомда екада. Харад терӈэ хая. Няби хасава выӈгад Аксарка хардан’ ямдэй”. Тыда мирдасо”махаданда ӈани’ машинадамда тэмдавы. Еся ханм’ мэ”манда няю’ тохолковы. Теда’ выӈгана ни’ иле”. Сыра сехэры сер ненэцие” ядэла недбядамда хомби. Несэй манзаям’ хо. Некаханда, небяханда вынд’ ядэрӈа. Тарем’ нивы тохолковэхэ’ хардан’ илелъяха’.  В. Пырирко’ падвы. Сидяӈг ӈани’ пыда тадтавэда."
https://vk.com/wall-147614552_422,"Сянакова яля Ныланава яляхана Полябта яха няю’ пул нимня ӈыльня ми”ӈадм’. Нерни няна ӈоб” ядна не тэри васарӈа: - Явэй, явэй, тикы ненэця” тарси ӈокнё. поӈгнадо’ ёховндархадмнё. Маня” мал” Салехардахана миндя ты” пэрти” пирдырма ялян’ ми”ӈава”. Яля еръй” ю” час пиркана мале Полябта яха сэр’ ненэцяӈгат” панмы. Хынота”, трана” ӈопой тёрӈэ илвэдо’. Лаханако нямэми’ тэвав. Хонрав: - Ӈока нит” понд’ ханзер” тэввын’? Хибян’? Лаханрёнд пянымана ӈыхы’ яхад товэн’ ӈэрхананё? - Ябтов, мань вы’ терадм’. Нюми’ Наталья. Еркарами’ Яндо. Нюни” ея мякдани’ лекараха” си”ми тэвраць. Маним’, ехэрана ненэцяндава” манэ”тава”. Тазовской районханана” Ӈэдя хардаханана” хойхад туртина” тянё ӈэсеты”. Тюкохов ӈока”. Си”ми нюни” нинякы” ёт? Сэврини’ мэтадм’. Ненсяри ӈод” Полябта яха’ лаӈг ниня мяд’ мярвы”. Тодо’ яхат товы” ӈэрм’ тер” ӈамгаридо’ мирдапи”. Нито пуд ну”. Сыра ни’ харто сэдвыдо’, паӈгалмыдо’ лехебтавы”. Ӈамгэн’ харван’, мал” тикад хоӈгуд”. Хабей не” вар’ мадавы паны” сэв” хаюядо’. Нисипой паныто’ иды” тэри худырӈа”. Нердена сёбар хасава” мале хано” санарпи”. Пибита хано” санарпава тоена. Ханяӈы хасава” сидя ханто” тяха’ ни’ ха”мор”. Хэвханандо’ пирмтад ниня ныхыдарта” ӈадимя”. Нидо’ сахамламдабада”, сырта” ненэця” тёрдо’ я”авлы”. Ӈопой няндо’ вабц ӈарковна со. Алексей Яковлевич Хоротэтто сяни’ по’ ямбан’ таро”та”, ныхыдырта” ханзер” пирдырмам’ ваде”ӈа. Ситя пирувна тарем’ сянакова серо’ теневана яӈгу. Судья” тикы няндо’ вадам’ нидо’ мадабю”. Ханяӈэхэна ненэй вадавна сёбар ненэциеда” ваде”ласетыда. Яля ерня ервона” ӈадимя”. Маня” ӈэрм’ терӈэ ервона” хавна ӈани’ параӈода яхад, Сингапурхад товы ерв Сэм Тан вадам’ хана. Пыда сяхарт’ тарця сянакова яляхана мэ”мада яӈговы. Тикы нямда ӈарка Ассоциацияна” ерв Григорий Ледков мядо”манзь хамэдась. Пуна тандая сававна сёбар” пирдыраць санлыд”. Няваталаӈгованда хасава” ӈэва индо’ сано”ӈа. Ӈэдалё пирдыртина” мальцидо’ екасетыдо’. Теда ӈод” луца паныта” ханото’ ни’ ӈамдорӈа”. Пудандо’ не” пирдырӈаць. Ӈэдалёван’ харвана” ненэцие няхар” юр” есям’ салдамахадандо’ ӈэдалёлтамбидонзь. Ханяӈэхэна ӈоб” хан ниня’ самбляӈг сян ненэця пэнёсеты”. Ехэрана” паны” мэта” хибя” ӈадиберӈа”. Ӈани’ параӈода яхат” мядонда” санэр”. Ты ” пэрти” ӈарка мандалаван’ товы”. Поӈгнандо’ чукча”, ӈани’ ӈэрм’ тер” ебдяро” мэта ненэця” ядэрӈа”. Пыдо’ ёте лаха мядо’ мярвы”. Салехард’ тер” мяд мюйм’ манэ”ман’ харвана” ӈани’ таславы мяк” тюӈга”. Ӈамгэ пирхана паской паны мэти” поӈгана конкурсм’ ваде”ла”. Тюку по’ хусувэй тэнз” мэта” харта нита” поӈгана паныда манэ”лабтамби. Ненэй ненэцие” сямянхат паныдо’ паской. Пудандо’ хаби”, ӈысма” ӈадиберӈа”. Хардана илехартана” харе паныдо’ сервы”. Тарць помна ядэртахани’ хаерад тире” тяхама. Яля’ ямбан’ пирдырмы” ӈобт ма”лы”. Мерета « буранахана» мято ӈэдалаӈгутанаха” сырӈва”. Ӈоб” нява” Матвей Салиндер мале ӈахакуй похо”на ӈани’ мерета «Буранм’» мато”ӈась. Ӈани’ нерня ха”авы сёбар хасава” ӈобтикы ӈуда’ тер” ня”ама”. Вадамбой нина” пумна тодо’ яха” ялъяна”. Хубтыхы ядабтавы неми’ ӈани’ манэ”ӈав. Нютя” хавна, хэвхананда ӈоб” ехэрана няда ӈадимы. Хонрэян’: - Хурка cянакова ялява”? - Пунрёбат’, нибат’, тюку сянакова яляхана харни’ сояма папами’ ядабтадм’. Ненэй тэри пысумадм’. Ханзер” ёнар” ненэцие” поӈгад нини” хойни’. Тандая вэсакоми’ мяканда тэворӈась. Тюку хэбидя яляв’ ёльце сава. Хуркари” ехэрана” ненэцие” манэ”ӈани’. Ебдяродо’ саць яӈга”. Ӈамгэн’ харвана”, тюкорихид тэмда пирты. Нями’ Павел ваде”яда. Марюй паӈгм’ мэ”ӈа. Павел тамна тяха’ вадам’ хана. - Мань мерета «Буран» сулурми манэсарӈадамзь. Ӈули” мирци”. Яханана” ӈопой сулурма миркана, тюкона няхар” тарана ӈамгэм’ тэмдаӈгун’. Ӈамгэн’ харван’, мал” таня”. Иландо’ сибё. Сянакова яляхав ёльце сава. Нябакони’ ня манэ”мыни’ тамна пон помнани’ ваде”тыни’. Мякни’ тэвмахадани’ лаханакодарев’ вэролаӈгуни’. Лаханакода няхаюни’ ӈока ненэцие” поӈгана ёӈахаюн’. Хусувэй хибяри”, сянакова яляхад миндя”, тюку няхаюто’ тотрев идё ядэрмы ӈэӈгу. По хэмяхад тев ёльцяӈгана ӈани’ Полябта сэрт’ ӈобкана хамаӈгуна”. Марина Ярой’ падвы. Сидяӈг” ӈани’ пыда сертавыда."
https://vk.com/wall-147614552_421,"В Салехарде прошло первое заседание Совета Ассоциации «Оленеводы Мира». Следующий Всемирный конгресс оленеводов пройдет в Югре. На фото: Участники заседания ""Оленеводы Мира"" Сидяӈг”: Марина Яр"
https://vk.com/wall-147614552_420,Тандая «Ямал-ню”на” я!» ассоциация няби тёняӈы «Ясавэй» ассоциация таднерня ӈобкана манзараванди’ няю’ падарт пидтимиди’ ӈабтаӈаханзь. Сидя округхана илена” ненэй ненэцяӈэ илма” ӈобтолас. Тарем’ ӈобкана манзараӈгуху’. Марина Яр падвы. Сидяӈг” пыда сертавыда.
https://vk.com/wall-147614552_418,"Поддержим акцию ""Час земли"""
https://vk.com/wall-147614552_417,Тарця конкурс танявы
https://vk.com/wall-147614552_416,"#НяръянаНгэрм #Мынико #Ӈацекы”падна”  Мя”ни’ тер”  Мань нюми’ Виктория Сэротэтто. Панаевск хардахана иледм’. Хадакэми’ ея мяд’ тер. Выӈгана иле. Ирими’ таня. Ӈодь” сава яля’ тоб”, пихиня мирцеты. Ӈока ханм’ мись. Нисями’ тына” лэтамби. Ханесеты, малкосеты. Неями’ Панаевск хардахана ӈацекы” ӈаволавахана манзара. Сидя нюда. Ӈани нядна” переня нина” выӈгана мюсерӈа”. Тэсавэй”. Мято’ хэвхана ты” толаба мэта вато’ таня. Тадри’ нюдяко су”ляко” ӈадимда”. Мя”на” хэвувна Хадыта яха Неро ямд’ ӈадара. Лаӈганда ниня фактория таня. Лабкасавэй. Хуркари ӈавэ” лабкахана манзарана не мирдапсеты. Хадакэни’ ня’ таня’ ядэрманзь мэни’.  В. Сэротэтто’ падвы. Рисунок из открытых источников."
https://vk.com/wall-147614552_415,#НяръянаНгэрм #Мынико  Ӈацекы” падтаӈгу” Дети рисуют
https://vk.com/wall-147614552_414,"Россия яна” Президентад тэраваць  Россияхадна” паӈгдёда республикахана”, крайхана”, областьхана”, округхана”, районхана”, маркана”, нюдяко хардахана”, ея мякна иленяӈэ тад тованда мат” по’ ямбан’ ӈудондадана” таравандадава” ты” сапо”лана иры’ 18 яляхана тэраваць. Нюмда Владимир Владимирович Путин. Пыда хавнанда яна” Президентаӈэ тамна си”ив ненэць пыхыдадо’ хорпиць. Поӈганандо’ ӈопой не, Ксения Анатольевна Собчак. Тикы не падаркана няхаромдэйӈэ еремясь. Пыда тэраӈгова серкана теда тю”у миндя хасаваха”, пирибтяха” енась. Вадавнанда тикы ненэциена” хибяхарт нидя нядабю”. Пыдрида, едэйвана тэрабада депутатӈэ тохолковаханандо’, манзаядамдо’ пюваханандо’ нядаба пиртыда. Теда мэта иландо’ хамедамбида. Тидхалеванда серто’ теда тю”у миндя ненэциена” ӈока. Тюку тэраӈговахана Российской Федерация’ коммунистической партия’ тер” Павел Грудининм’ нерня’ ӈадимдець. Яханана” тикы ненэцям’ сабе ехэрадо’. Нерняна миндя няхаданда ваць хаябтарэйць. Ӈадьбята тарем’ еремя, Павел Грудининм’ Россияна” тер” ехэрадо’. Харта Геннадий Зюганов вэсэйма. Тиканда Коммунистической партия манзаямда ӈуямлада. Ӈани’ теневанина” Владимир Вольфович Жириновский, ЛДПР председатель, Григорий Явлинский «Яблоко» партия’ председатель, Борис Титов, Максим Сурайкин, Сергей Бабурин мал” нито’ пумна еӈгалё миӈа”. Ханяӈэндо’ ханя’ ха”амвам’ тэраӈгова серм’ минрена” ӈоб’ маниедо’. Маня” округханана” Россия яна” Президентад тэрабавава” тидпой’ хаясь. Серо’ нюртей ты” сапо”лана иры’ юкад вата самблянзимдей яляхана ӈаха”на ӈэда ё” няна иленя ты” пэртяха”, халям’ хадабадаха” вертолётхана тэраӈгова серм’ минреня ненэця” тэворӈаць. Округана” Избирком тер” варемдо’ мэ”ӈаць. Сямянхат” тидпой Тазовской, Ямальской, Надымской, Приуральской район’ тер” ӈаха”на иленяхато’ тэраӈго мэта падро тэврэйдонзь. Шурышкарской районхана пэдара’ поӈгана иленидо’ ӈахакуд тэраӈго таславы ӈэсыха” вертолёт’ това’ нерцю’ тэворӈаць. Округана” ӈарка маркана”, нюдяко хардахана” тэраӈго мэ”манда харад” хубтыхы сиднтет часхана нэйдаць. Таддикад пэвсюма няна сиднтет часхана манзаямдо’ ёльце”махадандо’ пакалъядаць. Ӈокханда Ямалханана” 288 тэраӈго мэта участокваць. Тэраӈгоди” етя сертавы 173 видеокомплектахана маниейдонзь. Салехардаханана” сырта” таняць. Общественной палатахад, «За чистые выборы», округханана” сырта” волонтёр” штаб, «Гражданской контроль» ассоциацияхад паӈгадёда сырта” ӈамгэхарт пай серм’ ниць хо’. Ямалханана” тюку похы мэ”мы тэраӈговава” тэбъя хаясь. Тэраӈговы ненэця” нидо’ нидёнзь сэхэд”. Няхато’ вэнзер” ниць лахан”. Тад нерня’ матад’ по’ ямбан’ Россияхана Президентаӈэ Владимир Владимирович Путин тараӈгу. Хар”на” тэраваць. Хабэча Яунгад’ падвы."
https://vk.com/wall-147614552_413,"Теняна редакцияханана” мядонтахаюна’ таня”ӈаханзь. Яр Павел Тэтакучевич, няби илебей ненэця Яптунай Павел Янувич. Пыди’ тэхэна мэ”ӈаха’. Тазовской районхы Ӈэдя вымна мюсерӈаха’. Сыв Ензя няю’ тэворӈа”. Теда Салехардан’ теневана” ниди’ манэ”манзь товэхэнзь. Тарця харбёна редакцияна” ирмня нивэхэ хань. Редакторна” Хабэча Хываревич ня ила нямна лаханакурӈаць. Лахарёдо’ вы’ ила нямна ӈаць. Маня «Няръяна Ӈэрм» газетаха манзаранаӈэ выӈгад турта” мядонтаха” саць маямбива”. Няна” тюӈгада”.  Вчера в редакции газеты «Няръяна Нгэрм» были важные и значимые гости, оленеводы с Гыданской тундры. Павел Яр приехал в Салехард проведать своих внуков, и в свободное время решил зайти и воочию увидеть тех, кто создает газету. Ведь не раз в чуме они узнавали последние новости округа со страниц нашей «Няръяна Нгэрм». Но, главной причиной было желание познакомиться с главным редактором, с человеком легендой – Хабэчей Яунгадом. Для того чтобы начать общение хватило пару фраз и наши гости стали частью нашей большой, дружной семьи. А молодой оленевод Павел Яптунай всё увлеченно читал газету."
https://vk.com/wall-147614552_412,"Ярмарка ӈась  Тандая ныланава яляхана Салехардахана Ямальской ярмарка ӈась. Тецьбата ӈод” ненэця” ӈокаць. Хусувэдо’ харто’ сертавы ӈавыдота ӈаврадо’ тэвравыць. Нерде яӈорэй’ тарця ярмаркахана Надымской районхы Ныда хардахад ИП Русакова манзарана” товыць. Пыдо’ «Баловень олень» нюм’ мэта маркана ӈаврадо’ мирдампидонзь. Техэ яхадандо’ самбляӈг час ӈэдалёвыць. Ӈокханда ӈоб” тонн ӈаварм’ тэвравыць. Тикыдо’ Ныдахана сертабидо’. Тикы колбас”, сямдравы” ты” ӈамза”, нямю”, ӈамгэн’ харван мал’ нядандо’ хоӈгуд. Нюртей «Орион» халядана” артель’ тер” ярмаркан’ товыць. Пыдо’ халяхат сертавы” пельмень”, фарш”, сямдравы”, тырабтавы” халя” тэмдарамбиць. Саць ни мирес. Тикыдо’ Салехардахана сертабидо’. Салехардахана ӈэда саць ниць мирес. Халя” комбинат” манзарана” халярим’ мирдампиць. Ӈобтикы хуркари” тэнзадонзь. Тикыто’ поӈгана ехэна” таняць. Тикыдо’ етё” таславы фермахана вадавыдо’. Хусувэй халядо’ лаха падкоця мюня ӈась. Саӈгомда, миртя мале падыць. Тикы яля’ нядандо’ халям’ тэмдаван’ харвана” ненэця” 15 % пирувна мирцярка тэмда пиръядонзь. «Горковской совхоз» ненэця” сидя тонн ӈамзан’ тэвравыць. Ты ӈамзам’ харвана” туса”ӈэ, ихибцяӈгана матормэӈэ мирдампидонзь. Пыдо’ ӈод” ярмарка няю’тыто” ӈамзи” мир” ӈани’ мирцялмдавыдонзь. Ӈоб” кылада сидя юр” сиднтет ю” есясь. «Паюта » хабарталва комплексхад юр” тонн ӈамзарим’ тэвравыць. Пыдо’ тарця ярмаркаха” етри’ ядэрӈа”. Теда ӈод” тарця ненадо ялям’ нивэдо’ ӈэдара”. Тэри ӈамза хавна колбаса”, мале хамедавы котлет” тэмдарамбиць. «Ямальские олени» предприятий ӈобтикы ӈамзида ярмаркахана мирдапидась. Пыдо’ ӈаврато хуркари” тэмзадонзь. Миредо’ саць ӈарка” ниць ӈа”. Харто нядандо’ хахаяда хардахат, ӈэсыхат товы” ненэця” ӈамгари” мирдапиць. Ты” ӈамзи”, халя” , сэдвы бурка” тэмдарамбиць. Воркутахад товы ненэць тарем’ мась: - Маня” Воркута няд товаць. Ярмарка ӈэвам’ ӈахакуна намдаваць. Яханана” таӈок ненэцяма” яӈгу. Ӈадьбяна тальня’ тось таславаць. Хибярива” нянанда тарана ӈамгэрим’ тэмдаӈгу. Сэдвы бурка” хавна соокм’ тэвраваць. Сэр” буркы” луце не” харвобтэйдо’, ӈадьбято’ тэмдабидо’. Хусувэй хибя тикы сидя яля тарана ӈамгэдамда хось. Марина Ярой’ падвы Сидяӈг” ӈани’ пыда сертавыда"
https://vk.com/wall-147614552_410,Серона” нерня’ миӈа”  Россия яна” президентад тэра”махадана” тамна тяха’ ӈарка манзаина” минре пяӈгува”. Вадаханата” тарця. Ӈопой тамна меретава”. Мэта яна” экономикам’ тидхалембаӈгува”. Ненэциена” недби” мал” илаӈгуна”. Ӈэрм’ яханана” пявы манзаина” ӈока”. Я’ индадм’ мирдапва е”эмня Сабеттахана ӈарка харад вады. Манзарана ненэць ӈока. Тамна хуркари ӈарка тиртя ӈано” таня’ ӈамдорӈа”. Тикахана ту юрм’ манзая”манда завод ӈадимя. Яв’ вархад тедари’ сидяри ӈарка ту ӈано ядэрӈаха’. Ӈани яха” газм’ мирдапива”. Тованда похона сидя ю” ту ӈаном’ ядэрць тасламбива”. Мэбета ӈано няхар” тибя лэт салабам’ мардамби. Тикы’ хавна ӈани” яхана газм’ минреванда ӈано’ «Ямал СПГ» ед’ ӈано’ сертаби”. Мале сянӈэ ӈоб’ пуд ядэрта”. Саць мэбетадо’ нердеӈгу. Мале Санкт-Петербург маркана ӈани тарця ӈаном’ сертаба малебива”. Китай яхана ӈани ту ӈано” сертабива”. Таняӈы я’ тер” ненэця” етя маня” яханана” газм’ нэкалпади” нядаби”. Тарця ӈарка ту ӈано хибяри” я’ тер” сертаба нидё” пирас”. Таняӈы сер’ нямна ӈока ӈамгэм тенева серо”ӈа. Китайхана илена ненэця” едэй технологий” хамедамби”. Тикы сертавы ӈано’ хавна ту юрм’ манзаята ненэцяӈгана” тамна няхар” ӈаном’ сертаӈгу”. Нябимдей ӈаном’ тамна сертаванзь тасламбидо’. Таминдо’ маня” ӈэрм яханана” мэ”лаӈгува”. Тамна сидя ӈаном’ ӈани по’ хэ”мяхад манзаяць малеӈгува”. Ӈопой ӈано сидя юкад ӈопой ёнар” тонн пэндаям’ пэнзь пирта. Ямбададо’ няхар” юр” тибя’ пир. Таддикахад тецьда нумгана мэць таславы ӈэӈгу”. Хадхана ӈарка яв’ салабам’ мардамбаӈгудо’. Табъито’ яӈгода. Южной Кореяхана тарця ӈану” сертаба ӈани’ тенева”. Ту юрм’ тэвабава’ ед’ ӈаном’ ӈадимдемби”. Тад тованда самляӈг похона ӈано” мал” Ямалан’ тэваӈгуд”. Писавэй яля’ газм’ тэвабаӈгува”. Тикы’ хавна ханярина мядо’ сертабива”. Хардана” пой несэймдамбина”. Тецьда явна едэй сехэры вэӈгаламбива”. Еся сехэры” тамна ӈадимдембива”. Лата”я еси” нимня пул” лехэбтамбива”. Таддикахад тына” вадабина”. Нядна” хаюрта” ӈамзава” ӈани я” терха” мирдапина”. Тарем’ недбядва” хомбива”. Яханана” мал’ манзарава”. Сава иландава’ тэвадава”. В.Пырирко’ падвы. Сидяӈг пыда тадтавэда.
https://vk.com/wall-147614552_409,#НяръянаНгэрм #Мынико
https://vk.com/wall-147614552_408,"Молодёжное отделение Ассоциации ""Ямал-потомкам!"" выбрало нового председателя.  Едэй ӈудонданадамдо’ тэра  Мале танякуй похона” «Ямал-ню”на”я!» ассоциация правления’ тер” илаӈгы ненэциеда ӈобт ма”лэйдась. Салехардахана тохолкода” харто организациядамдо’ сертаць. Тарем’ помнандо’ нидо’ нядаба пяць. Хахаяда яля ӈарка мандалавам’мэ”ӈаць. Едэй ӈудонданадамдо’ тэрабиць. Ӈэхы организациядамдо’ сертамахадандо ӈэвахана мэнамдо’ ӈопой пон’ тэрабидонзь. Теда тю”у миндя илаӈгы хасава”, пирибтя” самбляӈг юдмян’ тохолкода” товыць. Ӈарка нидо’ ӈэрм’ тер” серо” тасламбада департаментана” ерв Инна Сотруева, «Ямал-ню”на”я!» президент Эдуард Яунгад товэхэнзь. Тэраӈговахана нердена вадам’ департаментна” ерв вадам’ мэ”ӈась. Пыда сейхад миндя вадита” хавна, по’ ямбан’ ӈарка таром’ хавравы” ненэцие” ненадумдась. Тарця илаӈгы хибя” мале ӈока ӈэвы”. Пуна илебей ненэцие” организация ӈэвахана мэвы Дмитрий Кельчин лаханась. Сяни’ по’ ямбан’ минрена манзаядо’ саць яӈгамы. Теда илаӈгы хасава”, пирибтя” харто’ помнандо’ нидо’ нядабавандо’ хавна хуркари” тарана проект” сертаби”. Тикыдо’ тодо’ яхана илена” ӈэрм’ тер” нито’ помна минрейдо’. Тарем’ юндо’ ханяримна ядэрӈа. Сиддо’ тенева”. Организацияхана мэнито” поӈгана ӈобкартадо’ пуня ни”ӈа”. Мал” нерняӈы иландо’ тидхалембавандо’ нямна хибяридо’ няркомби. Вадидо’ тид хаморӈа”. Тэраӈго пэвандо’ мальӈгана тет нядо’ пыхыдадо’ нерня мэйдонзь. Пыдо’ мал” ӈэбто организацияндо’ минрена манзаям’ сававна теневавэдо’. Пяванда манзаямдо’ маниевамдо мале ӈахакуд ӈанадумдавэдо’. Хусувэдо’ нита” нерад вадам’ хэтась. Пуна тет няндо’ поӈгад Надежда Сэротэттам’ серм’ пэртядандо’ тэраць. Тикы нядо’ ӈоб” по тамна тяха’ илаӈгы нида” нядабаӈгуда, табедамбаӈгуда. Марина Ярой’ падвы Сидяӈг” ӈани’ пыда сертавыда"
https://vk.com/wall-147614552_407,"Сехэрэва” ненза ӈэя   Хусувэй ненэць иланда нерня’ маниеб”нанда, тид” миндя ила’ недам’ тэвадаб”нанда, сава иӈук” ха”морта. Ненза сехэры харта ӈадиберта. Ненэць’ ила’ пяныд’ хэвнямна ни ханат”. Илевана” сер’, хуркари саӈговота серт’ ха”ма пир”ӈава”. Ханяӈэхэна ехэрасетыва”, ханяӈы ненза сехэрым’ ханаӈгува”? Вадёдана” ӈацекы” нерняӈы иламдо’ нидо’ хамедамбю”. Ӈадьбято’ ӈарка ненэцие” табекохо” инзелебто’ сава. Пыдо’ ила’ саирм’, ила’ пяныдм’ хамедамбидо’. Намдвэдо’ ӈока ӈэсь пэрӈа. Мань ӈод”, теда иниʼ ядэрп’, тарана сехэрым’ нёдадм’. Теда’ вадетав: – Невхы иринани”, хаданани” яхана, Яптик-Саля’ хой’ нина соядамзь. Еркрами’ Яптик. Хадани’ вадавна, мань еркарамиʼ мэта” ва”лёй”, иӈудота”, индадодо’ пирта” ненэця”. Няни’ манзеты, пыдар не Яптикынʼ, сеяр ӈамгэхартан’ нёя пин”. Мэбе”ӈан, хусувэй тоенана манзаямʼ серта пир”ӈар. Нюдя ӈэб”нани’ хой’ иламʼ ӈули” мэневась. Тикы ила’ хавна ӈани манэ”мэми’ яӈгусь. Ӈухуко” паны сэдыба тухудамзь. Халям’ хырыба, пядми’ ютыба, идм’ тэвра ӈани’ пир”ӈав. Небяхаюни’, хадахаюни’ мяд’ хасёдахана нядабасетыдмʼ. Сиднтет похонани’ Пай Саля’ школа-интернатан’ тохолко хаядамзь. Ӈобкарт луца’ вадам’ ехарадамзь. Сейми’ ӈули” пинась. Луца’ илам’ нерде хамеда я”мавась. Пи’ ини’ ӈыл’ ярцетыдм’. Мякни’ ёльце харвасетыдмʼ. Нябяхаюни’, нисяхаюни’, нюдя няхаюни’, су”лякони”, вэнекони” юдэха”нани’ манэпасетын. Хой’ нядʼ нини” ни’ турцету”. Мя”ма” хубта яхана ӈась. Наӈэдя по’ мя”ниʼтер” нин маниесету”. Та’ мякни’ тэвбани’ ёльце маймбасетыдм’. Луца’ вадам’ теневадама, толаӈго пир”ӈав. Ӈани похона, ӈэрё’ тамна тяха’ тохолкодадм’. Сидя ёнаркад вата няхар” похона школам’ сававна малевась. Тикы ялэни’ ёльце тенейн. Тамальӈгана нини” нядабаванзь хой’ ня’ ладарӈадамзь. Небяхаюниʼ, нисяхаюниʼманзетыха’: – Теда’ ӈарман, иланд харт тидхалембаӈгур. Сёнзянд мюй’ ханзер” сит табедамби, тарем’ ӈа”. Мани’ сит нядабаӈгуни’. Имиʼядэрцеты, хой’ няна хаёб”нани’, мя”ни’ тер” ханзер” нядаӈгун’? Ӈамгэ сава серкана няда пиртын? Тохолко хэб”нани’, хуркавна ӈод” пуна хой’ няʼ хантадм’. Нини” си”ми ӈоб’ ӈатеӈгу”. Тэкуцини” манэ”тадм’. Вэнекони” си”ми тыни” ма”ламба нядабаӈгу”. Хар”ни’ пыхыдами’ тензебтесетыдмʼ. Нюдя ӈэвани’ мальӈгана, тохолко хэсь ханзер” сеймиʼ пинса. Нюдя ӈацекы” ихидани’ ӈоб’ пойсеты”. Тохолкоб”нани’ ӈоб’ манзаяцетын. Тад тикахад тарем’ таслав, ӈацекы” тохоламбадаӈэ хэб”ниʼ сава ӈэвы. Тамальӈгана ӈарка харданʼ тохолко хэсь сейми’ ӈани’ пинась. Ехэрана” луца” ӈоб’ паромбадараха” ӈэсеты”. Маня” нянана”, ненэй ненэцяӈэ, несэй ил’ тохола тара. Тарси” маймбидамзь, ӈани ӈацекэхэ”на тохолкодадм’, нини” торомдаӈгун. Ихиваханани’ мякниʼ ёльце ладарӈадамзь. Колледжмʼсававна малевась. Таддикахад ӈани несэй сехэрым’ хана идейв’. Салехардахана манзара таслав. Ӈацекы” тохоламбавам’ ӈарка маркна хор”манʼ харбиладм’. Небяхаюни’, нисяхаюни’ маймбихинзь: - Манзарава сава. Тэравы сехэрэмд нёдалтан. Теда’ хар”ни’ хамедав. Хой’ няна, тэхэ”наниʼ илеӈгудм’, мядондаӈэ нидмʼ тараӈгу”, ӈацекы” тохоламбаӈгудм’. Мюсерта ненецие” ню” толаӈго, падна нядабаӈгудм’. Теда Санкт-Петербургхана тамна тяха’ тохолкудм’. Хой’ няна, ӈэсыхана мюсертадм’. Тандая’ сававна хамедав, еркрами’ тарця, мэбе”ӈадм’, тоенана манзаям’ нив пилюс”... Мань теда тю”у вадёдана няха”ни’ тарця вади” хэтван’ харвадм’: - Тохолко ӈэвада”махаданда”, тамна тяха’ ӈарка хардаха” тоходаванзь хан”ӈада”. Таня’ тэв”махаданда” ихиданда” пойда сехэры” ха”морӈая”. Невхы ирината”, хаданата” иламʼ тикахана нира” юраӈгу”. Ямал ява” ӈамгэри сэхэхад ӈэда пиртара”. Илеванда” сер’ харта” ибеда” мэ”ӈада”. Вэваковна табекодаха” нёда” инзеле”. Тикарихана яʼнимня таӈга ядаӈгуда”.  Мария Яптикы’ падвы. Сидяӈг М. Ярой’ сертавы."
https://vk.com/wall-147614552_405,Программа праздничных мероприятий в Салехарде 24 марта на берегу реки Полябта. 👇
https://vk.com/wall-147614552_403,Луце”э вадавы - Пуци’ ӈацекы (Ярабц)  №9 (4966) №10 (4967)
https://vk.com/wall-147614552_401,"Вы’ тер” ил’  Тобаридо’ мяры”  Хусувэй по’ выӈгана илена ненэциена” Надым март’ ты” саполана ирыхана ма”лёсеты”. Тюку по’ ӈани’ ӈобт’ тэвыдаць. Ӈопой мядондидо’ тянёркаць. Ӈаркамбой ненэця” тарем’ тасламбидо’, пуда сидя похона «Ярсалинской» совхоз’ ненэця” таня’ тэворць ӈэвадэяд”. Ерв” манзь пэрӈа” Надымской районхана ты” хаӈгурӈа”, хабцянзяда тына” хабцям’ палабтаӈгу”. Община” тер” Неро явм’ Едэй по’ това’ нерцю’ маханяю’ хуркавна ӈод’ мадавэдо’. Теда’ Надымахана пыдридо’ ӈади”. Ӈэрёй ма”лавы ӈоди” тэвравы”. Ӈэрм яхана тарана ӈамгэ ӈока. Нердена, ты” саполана иры’ няхаромдэй яляхана ю” часхана хасава” тюр’ малм’ яркыба пя”. Сямян нито’ нерде Тазовской районхад турта” мел”мана ярколана” хасава” пэйд’ Хусувэдо 15 мэва’ тынзянда мобта тара. Пирдырта” ӈокханда ю” командахана мэвы”. Ӈарковна лаханана не ханяӈэндо’ ваць мимам’ таминанда ваде”ӈада. Тасу яв’ тер” тынзяӈодо’ сюръядо’. Хано’ санармандидо’ нядаба пя”. Ӈани” хасава” тамна яркола”. Ӈамгэ пиркана тёр” нумд’ ӈома”. Сергей Окотэтто’ Новой Портхад ядэрта хасава’ 15 тынзянда тюр’ мал’ тяхама. Сырта ненэця” харто’ ибето’ ӈыл’ тасланакэдо’, тикы сёбарм’ хибяхарт нидя тэваӈгу”. Яля’ еръй’ ӈэсонд’ тюр’ малм’ яркыбада”, хано” санарпада”, ӈопой яхад няхар” санарта”, ныхыдырта”, тарота” сёбар хасава” ханяӈыто’ нерня’ ӈадимам’ мале хамедадо’. Нюртей ялямдо’ саць сававна пирдырць мэ”ӈадонзь. Нябимдей яляхана ёльце ӈатена пирдырмахандо’ хамекулыд”. Тикадо’ тэхэна нертеӈгова. Юкад вата сидя часхана Надым марад’ ерв”, мядондидо’, вы’ тер” ядабтаванзь етя сертавы сцена’ ни’ ӈобт’ ма”лэйдо’. Надым марад’ ервота Леонид Дяченко ма”лёвы вы’ терха” сейхад миндя вади хэта. Пыда пуданда мядонди” поӈгад мале сяндо’ лаханаць. Ӈобто’ Владимир Ильич Шарпатов, Герой России, Ӈавнанда Афганистанхана сайнормы. Пыда хавнанда тамна мат” няда ӈэвы. Тамальӈгы пода” тарем’ тензебтембида: - Мань илевани’ ямбан’ тиртя ӈано мэта ненэцяӈга”на манзарадм’. Хуркари ё” манэ”ӈадамзь. Ненэй нецие” тотрев’, ты” мэта, ты” вадабада хибям’ нидм’ манэ”цету”. Тецьда яхана хэ”ли ненэць иле нида пирас”. Владимир Ильич Шарпатовм’ савуць 2010 похона, ты” саполана иры’ 21 яляхана тамальӈгана Россияна” президентаӈэ таравы Дмитрий Медведев мась: – Тиртя ӈано’ мэта ненэцяӈэ хэ”мяхаданд ёльце я”авлада лётчикӈэ хаянась. Хэвхананд мэна” нид”, пирувнанд манзараван’, илеван’ харва”. 1955 похона пилё” иры’ няхаромдей яляхана Ил-76 тиртя ӈаном’, хаден” Аэростатм’ нюбета авиакомпанияхад паӈгадёда ӈаном’ ну’ нярахана Миг-21 ня”амвэда. Ян’ ӈабтавэда. Нердена яляхадана” мякна” ладлынаць. Хусувэй ялява” тасламбасетыва”. Афганистанхад хун”мава” киноӈэ сертадонзь. Теда’ ӈани’ ты” пэртина” ваде”лахарцева”. Нябимдей яля’ хубтахана, ю” часхана ламбета пирдырта” хамедэйд”. Пыдо’ ирмняндо’ мяд’ тер” ембдиродо’ манэ”лабтамбада” ӈадимя”. Ӈэдалаванда тыдо’ нясламби”, ханодо’ подерпи”. Пирдырти” маниена”, судья” 23 ӈэрм’ тер ненэцие” сянаковам’ тарем’ ваде”ӈадо’. Округна” Ӈэвахы Ерв кубок’ ед’ тарця сёбар” тю”у ӈадимя”. Надымской район нюртей ян’ ха”амы”. Нябимдей ям’ Тазовской район хана. Ӈоблад’ пирдырмы сёбар” поӈгад ныхыдирти” Лев Езынги сямян нита ни’ ха”амы”. Тюр’ малм’ яркыбадаха”на Сергей Окотэтто Новой Порт’ тер пирдамда ни хо”. Таро”ма серкана Яков Яптик Сё-Яха’ тер са”мы. Теда” тю”у миндя хасава тароць теневавы. Денис Яр ӈопой яхад няхар” санавахана 9,62 метрам’ сана. Тиканда нюртей ян’ ха”амы”. Сергей Худи ӈани’ Тасу яв’ тер 273 ханм’ тэсребте. Надымской район’ терха’ Яков Вануйто’, няби Лилия Хатанзеева’ мерета тыти’ то’ сэркана тобаридо’ мяры”. Тым’ харе теневавэхэ’. Нерня’ ӈадимы” сёбар ненэця” мякто’ тарана ӈавэ” хана”. «Буран», матора мэта электро ихибця”, салабам’ сипа мэта электро яӈгабця”, ӈани” илаӈгана тарана ӈамгэ”.  Х. Сэръяламдик’ падвы. Сидяӈг” пыда тадтавыда”."
https://vk.com/wall-147614552_399,"Депутатва” округханана” манзара  Государственной Думана” депутат Григорий Петрович Ледков Москва няна мэванда хавна ӈоб” си”ив яля’ ситя тэравы ненэцяӈгата” тэворӈа. Теда Ямалхана ӈэда хардамна ӈэдалёрӈа. Хэвы си”ив яляхана Салехард хэвхана ӈэда районха” тэворӈась. Нюрте Ямальской районхы Яр –Салян’ ханӈась. Танянанда нерде райондо’ ервм’ Адрей Николаевич Кугаевскийм’ лаханако ня”ӈась. Пуна МОП «Ярсалинской », «Харп» община’ тер” ядабтась. Пыдо’ ӈобкана ты” пэрма серо” тасламбиць. Халядава нямна лаханаць. Григорий Петрович мась: -Ӈэрм’ тер” иландо’ тэсипой, халясипой нидо’ тасламбю”. Илна” саир’ тикахат” паӈгады. Ӈадьбята ты” пэрма, халядава нямна ӈэда закон” сямянхат тарана”ӈэ тасламбин’. Ӈока хибя” думахана тарця закон” таравам’ нидо’ хамедамбю”. Ӈадьбята теневана ненэцие” лаханако ня”сомахадани’, тидхалеванда серм’ ӈокам’ намдсетыдм’. Ӈобкана яни’ тер” нини” ня тарана закон” сертабива”. Пуна ӈэрм’ тер” серо” тасламбада Упраленияхана манзарана”, «Ямалм’» нюбета движения’ тер” ненэцие ядабтась. Пыдо’ депутатан’ ханзер” яханандо’ выӈгана илена” нидо’ нядабавамдо’ ваде”ӈаць. Тикы хавна Григорий Ледков Россияна” президент ӈэдаравы вадам’ хэтась. Ханзер” тад нерня Ямална” вадё”давам’ ваде”ӈась. Хэванда нерня илаӈгы ненэцяӈгана лаханакурӈась. Салехардахана «Союз женщины России» организация не” тандая сертавы Терентьев усадьбахана лаханако ня”ӈась. Не” ӈамгэм’ пэрмамдо’, ханзер” нидо’ нядабавамдо’ ваде”ӈаць. Тикы хавна невхы похона ӈысма” ханзер” тарця хардахана илевам’ манэ”лабтаць. Ныланава яляхана Шурышкарской район няю’ нэкалӈадась. Мужи хардан’ тэворӈась. Таняна райондо’ ервм’ Андрей Головинм’ ядабтась. Тикы хавна мужи харад ервм’ Михаил Михеевм’ лаханако ня”ӈась. Григорий Петрович «Наше времям’» нюбета илаӈгы ненэцие” форумхана мэсь. Илебей ненэця” депутатамдо’ ила”, закон, нерня”ӈы мэ”манда ялэто” нямна хонрамбидонзь. Хусувэй лаханавэн’ тарана вадам’ хось. Тикы хавна Григорий Ледков нядмадамдо’ пюна” ненэцие” лаханако няӈась. Нянда мале сян’ ненэць пыхыдамда падвэдась. Хусувэдо’ няданда сеянда сибё”ӈэ хаясь. Марина Яр’ падвы"
https://vk.com/wall-147614552_398,Сидяӈг” Няё Вэнго сертавыда.
https://vk.com/wall-147614552_394,"Не ӈацекы’ иле”мя  Ӈоб” не ӈацекы я’ ниня илевы. Некада ӈэсым’ ня”амбавы. Ӈани” хасава нида” тамна няданда нюдя” ӈэвы”. Ӈадьбянда нясяхананда етри’ ядэрцетвы. Нисямда нядабавы. Малкосетвы, есятвы, ёраць ханцетвэхэ’. Ӈобаӈгуна, тандая’ сырэй ханхатато’ ямда”махадандо’ нисядо’ не нюмда си”ивм пота хасава нянда ня’, хубтахана хахаяда ты хосая ӈэдаравэхэюда. Пон’ нум’ вэва ӈэ”махад, теда хаерако ну’ ядхана пэсьдавы. Ӈобкарт тир яӈговы. Ӈацекэхэ’ ты” ня’ сянако ядвэхэ’. Лаханакурмэхэ’, иськабтёвэхэ’. Лэ”моро’ пиди” хомбавэхэ’. Ӈамгэ пирхана неры ты” мэ”ма хой’ ни’ танаванди’, ӈамгэхарт ты” нивэхэ’ манэс”. Хой’ малан’ тэв”махаданди’ тад сылаванди’, ӈари’ тандая’ хахая хадырмы ӈавкыди” няби я’ вэкна хэвы”. Не ӈацекы’ идя ӈули” вомы. Ханзер” тыди’ ӈэдарабтэйди’. Тикари яхад ты” пумна сюрбавэхэ’. Мальциди’, паныди’, хутыди’ екавыди’. Мале саць ядемы. Хабт” ӈабтни’ тидхалембавэдо’. Пумнандо’ яёл ты” няватавы”. Яха’ харахана ну”мамдо’ хоӈаха’. Нарэй тар” неро’ малхана тарко хаёвы”. Тяханяна мяд” ямданавы”, ёркалавы”. Мале яля’ еръй ӈэвы. Хаерад’ сэв нерэнда ницумна ядембавы. Ямданана мядо’ няд хасава ӈацекэхэ’ ты” вэнолтавыди’. Ёнар” мян” ты” яха’ харан’ сюралмыд”. Мале сян хабте”эя хуркавна ӈод” яхам’ тяханя’ мадавэдо’. Ӈэсы’ ты” понд’ поёмы”. Тарем’ мэнахандо’ нисяди’ сюрамба ӈадимы. Нюхуюта ед’ сянхав вэбты вадам’ хэтвы. Вэнекода ты” пуня’ мардавыда. Таминанда мяканда танавыда. Ӈацекэхэ’ янамбовна мяканди’ ялмэхэ’. Тедацей’ яда выдаравэхэ’. Ит’ харбилавэхэ’. Я’ ниня ӈамгэхарт садакоця, токоця яӈговы. Ӈавэ’ пиркана нензхалмы ям’ ховэхэ’. Мале ӈаркамбой сада танявы. Тикахад идармэхэ’. Ӈармы ненэця” манзеты”: – Няданд ӈарка ненэця’ нерня нён идар”, хасуй хой’ ниня хаёдан! Хасава няда мамы: – Нябако’, мань теняна хадакэни’ нерня идарӈадамзь. Ти, хэбяхада нямнани’ тонё”. Мань ит’ ӈули” харвадм’. Ӈани’ ялмэхэ’. Хаерад’ сэв я’ маха’ тяха’ сэйтолы”. Неранди’ нямна харёй ӈэрм’ няю’ сядота я’ яд миндамди’ нярхалавы. Не ӈацекы хутысяда нямда иканда тяха’ ӈабтавэда. Харта ӈод” хутысявы. Тарем’ сыра я’ ядм’ маяндорць мадавэди’. Нябаконда ӈэхэ’ пулыти’ ӈэсонд’ сэйӈгавэхэ’. Соты’ ни’ тана”махаданди’, тикарихина мяти’ манэ”мэди’. Не’ сим’ нэб”нанди’ ӈули” пи’ еръй ӈэвы. Ӈудиди”, ӈэди” неро’ хаде”мы” сосьвы”. Ӈаворо”махаданди’ тэри маханяку’ хонаравэхэ’.  Еськэй Окотэтто’, Яра хой’ тер’ падвы."
https://vk.com/wall-147614552_391,"Ӈанохона миндя хасава  (Ва”ал)  Невхы илаӈгана Няда яхана Еръ-Яха ӈэсы’ хэвхана ӈарка мяк’ паллавэхэ’. Тикахана сидя няс ты” пэртяха’ илевэхэ’. Еркради’ Харючи ӈэвы. Тодо’ ёнар” тэди’ ӈэвы. Хусувэй серкана ниди’ нядабавэхэ’. Ӈаркаюм’ ӈамлутвы. Харта нюдя няхаданда тидвы. Пебяда ӈоб няханда инзелесетвы. Няда ханяӈэхэна мирць тохоламбавэда.  Нюдяюм’ ӈарма. Мэбета хасаваӈэ хая. Ӈаркаюм’ няхаданда ӈоб тида. Нянда ты” талеванзь идей”. Ида ядэрӈа, ӈаха’ ямдамбата нюдя няда сидта ни хоӈгу”.  Нюдя няда ханеванзь хая. Ӈаркаюм’ тыда ма”ла. Ӈули” ӈаха’ ямдэй”. Тикы пуд’ хибяхарт ӈарка нямда нида манэпю”. Пон’ нямда пюрӈада, таӈома. Хось я”амада. Иланда ӈули” вома. Ӈаврадамда пюрць хубта яха” хан”лы”. Тэсялма. Ӈомбгуна ӈаном’ манэ”ӈа. Тарця ӈанодамда серта. Яха’ мюня хане пэй”. Едэй ян’ ямдэй”. Янамбаковна илда савума. Ненэця” сита «Ӈано Харючиӈэ» нюмдеба пя”. Луца вадахана «Ӈанохона миндя хасава». Тарем’ «Ӈано Харючи», Анагуричиӈэ хая. Теда ӈод” мань тикы еркарм’ мэ”ӈадм’.  Хасаваня Анагуричи’ падвы."
https://vk.com/wall-147614552_386,"Хой’ тер” нядаби  Хэвы си”ив яляхана Заксобранияна” депутат”, «Ямал-ню”на”я!» ассоциация ерв Эдуард Яунгад Ямбург хардан’ тэвормысь. Таняна ты” пэрти” лаханако ня”амысь. Тикы хавна сеӈзелава мяд’ хурка ӈэвам’ нянда манэ”лабтавыць. «Хаер» сеӈгалава мядм’ ты” пэртя” сававна теневадо’. Хойхад турта” ненэця” мирци сеӈга, ӈаворць пэрӈа”. Таняна манзарана” луца” маним’, сыв’ сяхари’ сеӈгана” ненэця” турӈа”. Ханяӈэхэна юдмян’ ӈэсеты”. Эдуард Хабэчевич таня тэворманда мальӈгана мале сян’ ненэцям’ лаханако ня”амыць. Ты” пэртя” выӈгана ханзер” илевамдо’ нянда ваде”мы”. Депутатдо’ ӈамгэ тоолха тарана закон” ӈадивомам’ хэтвысь. Ты” пэртя” ма”мы, сеӈзелава мя”ма” Ямбургхана саць тара. Ӈопой ненэця” ӈоб мальӈгана турпато’ лоходо’ тянюворӈа. Ӈадьбята Эдурд Хабэчавич мамысь, сензелава мято’ ерводо’ ӈамгэ мянувна ӈарамда тара. Ямбургхана лабка”, лекар мя’, тамна ӈани’ тарана харад” таня”. Вы’ тер” серодо’ таславанзь таня турӈа”. Ӈэдалавандо’ нерня Эдуард Яунгад ӈани’ ненэцие” ядабтавы. Тарем’ ваде”ӈадась: - Ӈэдалавана нерня мандалӈэ нуна” ненэцие” ховаць. Ханото’ ний тамна седянзавэйць ӈэвыць.Някундо’ хэмяхадана”, ӈобто теневавэва”. Паюте выӈгана юнета Начо Яптович Вануйто ӈэвы. Пыда пон няна” сыромахаданда, сидна” сававна хамеда”махаданда пысумда мась: - Теда, пыдара”, ӈамгэм’ тюкона пэрӈада”? Тюкона мэвантада нидяцянё ӈа?Тамбир ерв” яхана” тэворта яӈгосуты! Начо Яптович серода таславанзь. Есядамда ня”амувнзь банкан’ товы. Ӈамгэ тарана ӈамгэдамда тэмдаванзь пэрӈа. Маня” ӈамгэ Ямбург тэввава” нянда ваде”ӈава”.Ӈарка яханана” ӈамгэ то”олха юн” танявам’ намдрабтава”. Ханзер” тад нерня вы’ тер” тамна сававна нядабавава” ваде”ӈава”. Тамна ӈамгэ пират лаханакуромахадана” тодо’ ян’ ӈэдалэйна”. Теда пили” фактория” таравам’ вадецетыва”. Тарем’ газм’ тарпрамбада предпрятий” вы’ тер” нядабахавабто’ тикы тасламбада серона” тоенавадо’ ни’ соӈгу. Тарем’ нина” нядаба помнана” илебнана” сензава ӈэӈгува” . М. Яр падвы."
https://vk.com/wall-147614552_384,"Ӈамгари” мирдапа тохолку”  Салехардахана ӈэрм’ тер” экономической объединенияхана тохолкода” илаӈгы ненэця” ӈоб” яля ӈамгари” мирдапа тохолкуць. Сиддо’ Нянандо’ ӈарка нидо’ Петр Худи, Михаил, Михаил Коробов «Мынику» студия ерв тохоламбиць . Пыдо’ харто’ тэмдорма серм’ минрена предприятисавэй”. Петр Николаевич ӈавнанда ӈамгари” мирдапа тохолкомамда ваде”ӈась. - Ӈавна вы’ тер” нини” нядаван’ саць харвадамзь. Ӈамгари нюрте мирдаӈгурма серм’ пяб нюдяко ӈамгэ” мирдамба есям’ недвоць ӈани’ пирты. Нерде вы’ терхана , ханенахана”, ёртяхана” ӈамгэ таравам’ тохоладамзь. Тюку илаӈгана ӈани’ ӈоб” сававна есям’ недвомам’ ӈани’ параӈода яхад турта” мядонти” ядэлава. Нянани таднерня манзаравандаӈэ Ammbassador проектвана тохолкурти” тасламбидм’. Тикы илаӈгы ненэця” ӈани’ яхад товы” ненэцяӈгана лаханако пиртадо’ Пыдо’ ёльце сава нядма ӈэӈгу. Манзарвандо’ хавна ӈани’ яхад товы” ненэцяӈгана лаханако тохолкурта”. Михаил Окотэтто, «Илебц» община тер, ханзер” выӈгана ненэй ненэця” илева нямна ӈэда киномда манэ”лабтась. Манисяв, пявы манзая’ юнда танябата тара. Тикахана ӈани’ ненэця” сит теневаӈгу”. Тарем’ харт мивы ханамд’, ӈани’ сертавыд” мирдаць пиртыд.Янамбовна ӈарка ӈавэ” мирдапа тоходан’. Ӈани’ яхат” товы” хибя”, илебей ненэця” ханзер” община”, халядана артель, сертабавам’ хонрамбиць. Тарем’ тасладо’, ӈамгари” мирдапва нензел ни”ӈа”. Тэри’ ӈопой яхана ӈамдёда ненэцянд еся” харта ихиндя ни’ мий’. Ӈадьбята ненэця” сит торамдава е”эмня ӈокавна сававна маназара тараӈгу”.  Марина Яр падвы. Сидяӈг”: ""Объединение по Экономическому Развитию КМНС ЯНАО""."
https://vk.com/wall-147614552_382,
https://vk.com/wall-147614552_378,"Не” яля ед’  Ты” сапо”лана иры сиднтетимдей яляхана ӈарка ненадо’ ялям’ ядабтамбива”. Тикава” не” яляӈэ таславы. Тарця хэбидя яля’ ӈадиво”мам’, мале танякуна нянда ваде”ӈаваць. Хада”, небя”, нябако”, пирибтя”, не ӈацекы” хасава няхатато хуркари” сейхад ӈэда вади намдорӈа”. Ӈуда’ тер” ня”марпи”. Не” ялямдо’ саць ӈате пэрӈдо’. Ӈэрм’ тер” не” ӈод”, луца иланд тэвмахадандо’ ӈобтикы маямбасеты”. Я’ сяр’ ниня несипой” ил’ яӈгу. Хусувэй ӈамгэ, сава’ сер” нехэд сырӈа. Сяхари” мяд’ терсавэй не” лакри’ ханяхав’ хэбтя, мяд мюй таминда хоркадёӈэ хэн”ӈа. Хибяри” мят’ тюб”нанда, нюрте небяндо’ ханяна мэвам’ хонрасеты”. Ярта ӈацекы небяринда севоло”махад мунзялворӈа. Небя нюцявы паду сямянхат мэбета пардон пир. Маня” выӈгана вадёвэӈэ не” ила тоенавам’ ӈули” сававна теневава”. Мяд’ манзаяда ӈарка. Нюдяко ӈацекы”, ню” вадабава нензел” ни”ӈа”. Ӈодь” тидхалевнда манзая’ ӈадимб” неде не санаӈгу. Хуркари серкана” не манзарамада пон’ ӈадя пэрӈа. Тадри хэбидя ялям’ ядабтаванзь хамеку”. Ӈахакуд хасава” нетё мядонзэйяд” пю”. Тикы яляхана лабкаханана илебей ӈамдэдо’ мал тэмдаӈгудо’. Маня” не”ӈэ ӈули” ӈатенава”. Тюку сидяӈгахана выӈгана илена” не” маниеда”. Пыдо’ сиципой” илам’ хибяхарт ни хоӈгу”. Мал’ тодо’ яхана торамдэйнась. Выӈгана не” ёльце ва”лёй”. Я’ сяр’ ниня ситё пир не” ханяхартана яӈгу! Тед агазетава” толабадаӈэ, хахая нятида” нида”-недя”, севолъяда”, сидя падухото’ лабциретейда”. Не мэта вада мадабада ни”ӈа”. Марина Ярой падвы. Сидяӈг”: Хабэча Яунгад, Марина Ярой’."
https://vk.com/wall-147614552_377,"Премиян’ ми”мэдо’  Анна Павловна Неркаги’ падвы” английской вадан’ тэвравыдо’. Тарем’ серта”махадандо’ Нобелевской премиям ня”ама пирта. Мале танякуна Нобель премиям’ ми”ма няю’ книгыдо’ ӈани’ ӈэдарэйдонзь. Английской вадан’ тэвравы нивы ӈэвандо’ е”эмня ха”авравыдо’.Ӈани’ вадан’ книгы” тэволана” ненэця” мамы” ӈэ”ним’, ӈани’ вадан’ тэвола саць тоена. Теда Тюменской университет’ манзарана” учёной” няць, «Молчащий», «Анико из рода Ного» повестьхаюда английской вадан’ тэвравыдонзь. Небой ӈадимы книгамда ӈобтикы мале английской вадавна сертавэдонзь. Тикада конкурсхана сямянхат сава книгаӈэ таславэдонзь. М. Ярой’ падвы."
https://vk.com/wall-147614552_375,"Иӈудота вади” хара”  Тэри сэвъили” Сейсяламбада’, Паныта лабрю Пилюта хибяри’ Пилмандада ӈока. Пинвахананда Харта пыхыдамда Сейсяламдамби, Харта пыхыдамда Тиврембаӈада.  * * *  Ил’ ни хай”, Мирм’ ни хай”- Яна” сяр’ ниня Манзаравахана Хар”на” нэкалпива”. Ӈани сава миртя Ила’ яӈгориӈа, Харта яӈгориӈа.  Л.В. Лапцуй."
https://vk.com/wall-147614552_373,"Итё” сэромы  Ямальской районхы Сё-Яха’ хардахана иленя ненэця” тандая’ сэрцавэй идм’ ӈаволавы”. Таминандо’ тикы идм’ Салехардан’ манэ”манзь ӈэдаравэдо’. Ненэсянда итё” сэромы. АО «Ямалкоммунэнерго» ерв Максим Пономарёв тарем’ лахана: – Мале нябимдей’ итё” сэрцавэйӈэ хая. Небой по’ ӈани’ икняндо’ сэрм’ хоць. Тикы серм’ ӈоб’ мальӈгана тидхале нива” пират”. Теда мэта ирыхадна” нарэй еси” хэӈгада”ма’ ӈэсонд’ сэрцавэй и ӈоб’ ӈадиберта. Маня” предприятийхадна” паӈгадёда муниципальной, районной ерво” ня’ тикы серм’ таслаӈгува”. 2015 похона ӈабтавы идм’ хабтумдамба мэта ӈавэна” сэрцавэй яв’ идм’ тэраба таславы” ни’ ӈа”. Тикы серм’ хабтаба тамна ӈани идм’ тэрабада мутра” тара”. Маня” мале сэр’ идм’ таб”ламбада организация” ня’ тасалкуваць. Сё-Яха’ харад ӈаха”на ӈа. Тиканда тарця ӈамгэ” 15-20 миллион есям’ мирета”, – Максим Пономарёв ма. Тикы серкана бюджет нядаӈгода. Идм’ тэбъянаӈэ сертабада опреснитель таславы ялярихина мэ”манда. . Сё-Яха’ харад’ тер” идм’ тикаханда мэтадо’. Серо” нюртей’ итамдо’ тохот” тэвабаван’ харваць. Таняна ид” халысавэй”. Тиканда Сё-Яха’ тю”укуд ненэця” нерта”. Идм’ тэвабада машин” иле мэта харад” хавна, ит’харвана организацияха” ӈани’ тэванаӈгу”. Тикы’ хавна тэмдорма серм’ минрена ненэциена” ня’ тасалкуваць. Лабкахато’ ӈарка пэ” мюня ӈэда иде” тэврамбаӈгу”. Ид’ пэ’ мире” нидё” ӈарамдамбаӈгу”, – Станислав Вануйто, хардандо’ ерв ма. Неновна тасламбада серто’ тарця, ханяд сэрцавэй и’ ӈадимы. Екар ӈарка яв’ и’ тэврада? Теда’ учёной” тасламбидо’.  Х. Нямбара’."
https://vk.com/wall-147614552_371,
https://vk.com/wall-147614552_369,"Правлениям’ мэ”ӈаць  Ямална” ты” пэртя” Союз тюку по’ нердена правлениямдо’ мэ”ӈась. Ӈобкана ханзер” манзаямдо’ минревамдо’ таслаць. Тад нерня тамна ӈамгэ сава серо” минревамдо’ ваде”ӈаць. Хусувэй хибя ӈамгэм’ пэрмамдо’ ненадумдаць. Ты” пэртина” илам’ сибемдева е”эмня, хусувэдо’ ибето’ ядэробцо” хэтаць. Правленияхана мэна” ненэциедо’ ӈэрм’ тер” cеро” тасламбада департамент” общественной Советхана мэбто тара. Тикы хавна округханана” ты” пэрма нямна тарана базам’ сертаванзь тасламби”. Таняна хусувэй тарана ӈамгэ” падаӈгу”. Яханана” сяӈок тэва”. Ненэциена” ханяна мюсерӈа”. Ӈэрё сян тонн ӈамзам’ ӈыдаби”. Сяӈок тэдо’. Ямална” ты” пэрти” Союз 2002 похона ӈадимясь. Таня’ юкад вата сиднтет ты” пэрти” организаций нята”. Ӈавнанда ты” пэрмам’ лэтрамбава, минрева е”эмня сертавэдо’.  Марина Яр падвы, сидяӈг ӈани’ пыда сертавыда."
https://vk.com/wall-147614552_368,#НяръянаНгэрм #Ӈацекы”  Сидяӈг” Хабэча Яунгад сертавыда”
https://vk.com/wall-147614552_366,"Едэй мутрам’ тохоламбаӈгу”  Тазовской районхы Ӈэдя хардахана ӈэда школахана ӈацекы” едэй мутрам’ тохоламбаӈгу”. Таняна «Студия Факт» няданда перена пеледамда нэванзь пэрӈа. Школахана сертавы”, ма”лавы” юндо’ тамна тяха’ Хальмер Седен’ ӈэдарамбаӈгудо’. Тохолкода” ӈацекы” паднана” ненэцие” манзаям’ тохоламбаӈгу”. . Нюрте падна тохолаӈгудо’. Манзараван’ харванидо’ мале ӈока”. Пыдо’ ӈэсындо’, школандо’ юн” киноӈэ сертаван’ харва”. Марина Ярой падвы"
https://vk.com/wall-147614552_364,"Пулм’ сертаӈгу”  Хэвы си”ив яляхана Си”ив харв маркна илена” ненэця” сава юнм’ намдаць. Маним’, та мэтава похонана Саля’яв нимня мирта” пулм’ мимба пяӈгу”. Россияна” правительства тарана падродо’ ӈадимдемяхаданда тикарихина пулм’ мимба пяӈгудо’. Ӈани’ похона тидпой манзара пэӈгуд”. Тикы няю’ округва” сиднтетхад вата миллиард есям’ ӈадимдемби. Тамна сяӈок еся тарава тамна сававна таславдавэйдо. Теда ханямна пулм’ ӈабтавамдо’ мале манэсарӈадо’. Етё таславы мутрахана ид ӈылым’ манэсарӈадо’.  Марина Яр падвы."
https://vk.com/wall-147614552_363,"Ӈарка мандалавам’ мэта”  Ты” сапо”лана иры’ пудана яляхана Салехардахана ӈарка мандалавам’ мэ”тава”. Я’ cяр’ ниня’ илена” ты” пэртя” округханана” ма”лёда”. Сиддо’ ты” пэртя” Ассоциация Совет ӈобт ма”ламби. Ервадандо’ Сергей Харючи тара. Хэвы си”ив яляхана ханзер” мандалавамдо’ мэ”мандо’ нямна округна” Ӈэвахы ерван’ Дмитрий Кобылкинан’ Сергей Николаевич тэворӈась: - Нюртей ӈарка таслаковава” мэ”тава”. Хасаваю” яхад ты” пэртя” тута”. Россияхадана” сидя ю” тэсавэй яхад тованда таня”. Мал” ты” пэртя”. Чукотка, Камчатка, Якутия’ тер” таняӈгу”. Тасалковахана тад нерня тет по’ ямбан’ ханзер” ты” пэрмана” нямна тасалкода”. Тикы хавна, тюку яля ханзер” серона” мимам’ вадева”. Сидя ервха’ Ямалханана” ты” пэртина” ила’ хурка ӈэвам’ ваде”ӈаханзь. Ты” пэрти” Ассоциация ӈэвахана мэна мась тына” мэта” я’ тянё ӈэва ханярина тоена. Пэдара поӈгана нядэй я ӈока”. Таняна ты” пэрмам’ ваде”лаӈгува”. Советаханандо’ ханзер” Ямалханана” ты” пэрмава” мимам’ манэ”лабтаӈгудо’. Пудана яляхана Салехардахана ты” пэрти” илам’, пирдырмам’ манэ”та”.  Марина Яр падвы. Сидяӈг: пресс-служба губернатора ЯНАО"
https://vk.com/wall-147614552_360,"Мядо’ сертабада” фонд.  Зайцев Виталий Владимирович «Фонд жилищного строительства ЯНАО» ерв паднани” ненэцие” лаханако’ ня”ӈась, мась: - 2010 поход манзаява” минрева”. Ханярина, округна тиӈгывна мядо’ ӈабтамбива”. Тюмень няна сидя микрорайонм’ «Ямальский -1», «Ямальский – 2» ӈадимдеваць. Тюку по’ ӈани ӈока мядм’ сертава”. Новый Уренгой, Муравленко, Тазовский, Пуровск хардахана” ӈарка манзаям’ минрева”. Президентатана” табеком’ недава”. Округна” ерв ватом’ нива” юрыбю”. Мядо’ сертаба сидна” табедась. Тарем’ паромбива”. Тад нерня сертаванда манзаява” ӈарка. Яханана” хавдаванда” мядона” тамна таня”. Нерня пяванда манзаява” ти. Мань хонрав: - Ӈэрм тер” нина” ӈани” яха” тамна ямдаӈгаӈгу”? - Тарця программа саирмана Тюмень маркана ӈока мядм’ сертаваць. Самляӈг ёнар пир маня” ненэцяма” тикахана иле”. Тад нерня таняна мядо’ тэмдабава няю есь” хомбива”. Таддикахад мядм’ ӈабтава ед’ ӈылы ямда салмрамбива”, мэйрамбива”.  В.Пырирко’ падвы. Сидяӈг” пыда тадтавыда” ."
https://vk.com/wall-147614552_358,"""На волнах времени плывет душа - то в прошлое, то в будущее глянет"". (Л. В. Лапцуй)  Сегодня Леониду Лапцую, выдающемуся ненецкому прозаику и поэту исполнилось бы 86.  Ирина” сояма яля’ ед  Мэтава си”ив яляханана” ненэй ненэцяӈэ ӈоб” ненадо’ ялям’ ядабтамбаӈгува”. Яра’ иры пудана яляхана Леонид Васильевич Лапцуй ирина” сояма яляда ӈэӈгусь. Пыда поӈгнана” мэвы ӈэбта 86 поданда хандась. Ирина” илемя хуркари” книгахана” пады. Поӈгнана” ненадо’ сехерым’ мэ”мы няна” илам’ ивхалпива”. Леонид Васильевич Ямальской район няна сояма ёда” ӈа”. Луца падаркана 1932 похона яля’ сэвм’ манэмэда. Нисяда тэта ненэцяӈгад недвотвы. Ӈамгэ пиркана харто’ тэдамдо’ вадавы”. Небяюта, нисяюта тет нюди’ ӈэвы. Леонид Васильевич ӈаркадо’, ӈадьбято небядо’ ӈобӈэ нютя ня’ хаёмахад , пыда ӈарка нядмаӈэ таралмы. Мер манзаранаӈэ хэвы. Си”ив похонанда ӈарка нита” пирувна халям’ хадабавы. Сыра пэндъи” ядэлавы. Сэхэ похона мята’ тер” ӈавламбвы. 1942 похона ирива” Новой Порт хардахана тохолко пэвы. Таняна сита тохоламбада луце не падна пирмамда хамедавэдо’. Тохолкованда ирмня’ та’ манзаравы. Си”ив классм’ мале”мяхаданда тамна тяха’ тохолко пявада. Салехардахана лекараӈэ тохолкувы. Ихинянда манзаям’ тохоламахаданда хаӈгурта небямда хабцяӈгад сибдаван’ харвавы. Тамальӈгы похона” ӈэрм’ терхат” лекараӈэ тохолкурта яӈгувысь. Пыда нердена ӈэвы. Салехардахана мэванда мальӈгана «Няръяна Ӈэрм» газетахана паднанам’ Иван Григорьевич Истоминм’ торомдавысь. Тарем’ Леонид Васильевич падна пэвыць. Нюрте тэри’ луца вадавна ӈадиберта” иле”ми ненэй вадан’ тэврабмвыда. Падна пирмамда хамеда ирида лаханако”, хобцо” ма”ламба табедавэда. Падвыта няю’ есь” ня”амарпавы. Есьда” небяханда ӈэдарамбавыда. Иланда саирм’ тамальӈгана таславэда. Тохолко мале”мяхаданда, округна” ерв” Москван’, комсомол школан’ ӈэдаравэдо’. Пуна, таняд томахаданда ВЛКСМ Ямальской райком секретарьӈэ таралмы. Манзарабита ямбан’ паднавам’ нивэда юрыбю. Нердена стихотворениямда 1951 похона падвэда. Ю” по хэмяхад нердена книгада ӈадимы. «Мань Ямалми’, вадёд!». Ӈани ӈамгэ пиркана «Ямал нямна ваде”мы» книгамда падвы. Леонид Васильевич сидя вадавна паднавы. Луца вадавна книгыда” ӈани’ ӈадибермы”. Ӈокханда няхар” юкад вата книгам’ падвы. Юкад вата по’ ямбан’ Леонид Васильевич «Няръяна Нэрм» газетаханана” манзаравы. Тамальӈгана хуркари” стихотворений”, илеми”, сё”, лаханако”, ярабц”, хынабц”, сюдвабц”, хобцо”, вади” хари” падыбавы. Паднава нямна ирива” тарем’ лаханавы: - Хэвняд ненэй вадавна паднавам’ хибяри” нензел серӈэ пэрӈдо’. Илаӈганани’ хуркари” ненэй вадавна паднаван’ харвана” илебей ненэцие” ядабтамбидамзь. Хусувэй” хибя” ненэй вадавна падна нида пирас. Выӈгана ӈод”, хынабц”, ярабц”, сюдвабц”, ва” ал” хэли ненэця” мэта” ни”ӈа”. Паднава серкна ӈани’ тарця. Харе вадавна паданана”- хусувэй вадакоцяда яханда хаморта”. Падар ни’ тэврамбадида вадида” яхадарев хайнаӈгу”. Вадамда мэта – ӈаябартарха’, миртараха’, тынзям’ паӈгалпадараха’ ӈэӈгу. Хусувэй серкна харе вада мирвӈэ мэць тара...  М. Ярой’ падвы"
https://vk.com/wall-147614552_355,"#НяръянаНгэрм #Сёбар”ненэця”  Сёбар хасава  Яра иры’ пудана яля пиркана Москвахана джиу-джитсу таро”махана чемпионат Европы миӈась. Тодо’ яхат” товы” тароць теневана хасава” пирдырӈаць. Поӈгнандо’ ӈоб” ненэй ненэцяма” Богдан Яр тикахана мэсь. Пыда Strela Team командахана мэ тер. Няхар” таро”мысь. Няби ян’ ха”амвыць. Богдан тарем’ лахана: -Мань харни’ лэта саӈгомӈганани’ мэ”дамзь. Ӈокханда юкад вата мат” сёбар хасаваць. Мал’ ва”лёйва”. Техе яханато’ сямянхат мэбетидо’. Тароць Арминияхад товы сёбарм’ ня”ӈадамзь. Саӈгоми’ мэта нини” поӈгана нерня ха”амываць. Теда си”ми тароманзь хонрамбада” ӈока”. Хуркари” тароми” минре”. Тикыдо’ Россиярихана ни” паӈгадю”. Ханяӈы таро”ма” ӈани’ параӈода яхад ӈадиберӈа”. Богдан Яр Тазовскойм’ нюбета хардахана иле. Танянанда Максим Хэно таро”махана тидхалембида. Богдан сёбар хасава ӈэванда хавна, «Ямал» авиакомпанияхана манзара. Тандъя районханандо’ «Ямал-ню”на” я!» илаӈгы ненэцие” отделений ӈэвахана мэна”ӈэ тэрадонзь. Пыда сава иӈудм’ нёда. Илаӈгы нида” табедамбида, нядабида. Сидяӈгахана Богдан Ярм’ маниеда”.  Марина Ярой падвы"
https://vk.com/wall-147614552_354,"Мядо’ сулурпи”  Округана” тиӈгывна ӈэда маркана” нюдяко хардахана” пудана похона” сянёʼʼ яӈорэй ӈэда пэ мяд” ӈадимя” . Тикы харад” маниенаӈэ етя организация’ таня. Ервотаданда Андрей Иванович Касьяненко манзара. Андрей Иванович ӈамгэм ’ пэрмамдо’ серокута сер’ ваде” мэдась. – Техэ пэртя манзаянда” саир’ ваде”карт. – Мале ӈахакуй похона” миртина” саць мерець пэхэд’ хуркари иле мэта мядо’ ӈабтамба пяць. Ханяӈыдо’ тахараван’ тиман’ харбилыд” . Тарця мядо’ теда маниейна” , сулурпина” . – Тикахавана ӈокада” ӈэдарахаданё? –Ӈокава” . Поӈганана” тодо’ манзаи” тэнзо’ пэртина” таня” . Ӈобкана манзаранаӈэ тет юкад ватамбойва” . Ялрина” хасавава” . Хусувэва” сябарця тыбкам’ мэць тенева. Ненэй ненэцие” вадавна тыбцито’ харто’ няндан ӈоб тар” яс” мунзи” мадаӈга” . – Тюку похона” тодо’ лабэсо мюня иленя хибя” мядодо’ ханзер мэ” эйдо? – Харад” ня” амвы ненэциена” варемдо’ мэ”ӈа” . Ӈоб Салехардахана иленя не Марина Константиновна вэсаконда ня’ мяти’ харти’ ӈабтавэди’ . Таддикад харти’ сулурмэди’ . Тиканда не ма, ӈамгэ е”эмня фондан’ есям’ салдамбаӈгуни’. Ненэцяӈгат” ервона” есям’ ӈамгэ марпи” . Сяха ибидорць пэӈгуд?! Мале сян’ яӈорэй ӈэда хардахана иленя ненэця” ӈобанзер мэта мядодо’ сулурпабто’ серо”ӈа. Хусувэй хибя’ нядаӈгобнанда, фондан’ еся” ӈадиберта” . Есям’ таня’ ма” ламбива” . – Хонаркода” таня пэрӈа” ? – Маня” мякнана” ӈокава” . Тёняны нява” ябе. Ни’ манзара. Есяда яӈгу. Василий Румянцев хонарку. Тарця серʼ судхана тидхалембада. – Едэй мякна” иленида” ханзер лахана” ? – Мань едэйвана ӈабтавы мякна илева’ . Сулурмандава” тедари яӈгу. Мань ӈамгэм’ сулурпава ед’ есям’ салдамбидм’ ? – Салкова’ РФ федеральной законахана пады. Ма” лавы есьда” пуна сулурпава мальӈгана тараӈгу” . –Ӈани хонаркода” таняса? – Ноябрьск маркад Антонина Забара лаханась. Мась сулормы мякнана” тамна тици. Ханзер ӈэӈгудм’ ? Манзарава нерня, манзаям’ тамбада, няби манзараванда падарт’ пидтеми’ ӈабтамбихи’ . Тикахана хусувэй ӈамгэ” пады” . Вэва ӈэбнанда сертабада манзаямдо’ тамна тидхалеӈгудо’ . Ӈани ӈадиберта сер” судхана манэсарта” .   В. Пырирко’ падвы, сидяӈг” ӈани’ пыда тадтавыда."
https://vk.com/wall-147614552_351,"Ты” тэмдаван’ харва”  Хахаяда яля’ тарця юнм’ намдаваць. Маним’ Северной Америкахана илена”  ненэця” Россияхад ты” тэмдаван’  харва”. Тикы вадам’ Михаил Погодаев «Северный форум» международной организация секретариат ӈэвахана  мэна мась. Аляска штатхана мэна”  нядна” ӈоб”  ёнар” тым’ тэмдаван’ харва”. Тикыдо’ Чукотхад, Якутияхад  тэмдаван’  харвэйдо. Маня”  ты” пэртидо’ ӈод”  тарем’  тэдамдо’  пюна”  танявы ӈэб пуня’ ниць ӈэӈгу. Ӈопой тид есям’ салдамбая”.  Марина Яр падвы."
https://vk.com/wall-147614552_350,Хабэча Яунгад сидяӈг” сертавыда.
https://vk.com/wall-147614552_347,"Си”ив яляхана  Хоб”,  ӈамзи”  ӈэдарамби”  Приуральской районхы  «Паюта» яханалва комплексхана манзаранидо’ саць  тэтна”. Таняна Финляндиян’ ӈэдараванда хоб” ӈанэдамби”.«Lapin Nahka» фирман’ самбляӈг ёнар” хобам’ хамедаць. Финской фирма ты” хобахат” хуркари” тарана я”ёло” сертаби”. Ӈахат тыто” хобад Швецияхад’, Норвегияхад’,  Финляндияхад тэмдабавы”. 2017 поход  «Паюта» комплексхана хоб”  тэмдаба пяць. Тикы хавна хабарталвахана Германиян’ ӈэдабтаванда ӈамзи”  хамедамби”. Таня няхар” ю” сидя тоннм’ ӈэдарабто тара.  Тедари’ ерводо’ тарана падродо’ ма”ламби”.  Марина Яр падвы."
https://vk.com/wall-147614552_344,"Вымна ӈэдалёрӈаць  Хэвы си”ив яляхана Тазовской район ерв” Александр Иванов, няби округна” ервхад манзарана Леонид Худи тамна ӈани’ ерв” нита ня” вымна ӈэдалёрмыць. Белые Яры факториян’ тэвормыць. Таняна нядэна” ненэцие” лаханако ня”амыць. Ханзер” илевамдо’ манэ”мыць. Халядана маним’, факторияханана” лампочкына” тум’ ӈадимдембада генератор вэнзер” манзара. Тикандо е”эйӈэ несэй мэбетарка тараӈгу. Тикы хавна таславы лекарадо’ яӈгу. Хаӈгулава хубтада яӈгу, ӈадьбята факторияхана сяхари’ лекар мэбта сероӈа. Хэли лекар” Белые Яры хардан’ ни’ тэвор”. Теда факторияханандо’ вэсако”, пухуця”, ӈацекы” таня”. Нянандо’ сяхари нядма тара. Хальмер Яхан’ пэхэрэй” вэнзерка тэвола”. Тюку по’ мер Тасуя в пон’ ханимзь я”амадась. Ӈадьбята пи” тэволана трактор” яноць ӈэдалёлыдаць. Тикы хавна фактория’ тер” сотовой телефонувна лаханакурма нямна хонаркурӈаць. Тикы хавна ты” пэрти” мяк” тэворӈаць. «Антипаютинской » совхоз ӈэсыхы нултамбидонзь. Андрей Вэлло, Александр Ядне ӈэсын’ хахаяха илена” нидо’ тооць. Ты” пэртя” манисям’ тюку по’ тына” хэвдо’ сава”. Тыдо’ ӈэрё «Тазовский» агрокомплексхана хабарпавыдо’. Ервото” ня тыдо’ яӈгабавам’ тасламбиць. Тазовской районхана тыдо’ поса хабцяӈгад ты” сапо”лана иры’ пиркана яӈгаба пяӈгудо’. Марина Яр падвы."
https://vk.com/wall-147614552_340,"В Салехарде прошёл национальный конкурс «Мистер ЭТНО» Ва”лёй хасава”  Хэвы си”ив яляхана культура нямна хуркари” мэкад ӈамгэ” ӈаць. Нюрте харто’ сэдвы ӈавэдо’ манэ”лабтавыць. Ненэй ненэця”, хаби”, ӈысма”, хадян”, тасу хаби” ной’ паны”, пива”,туця” тамна ӈани’ яёло” ӈадимдевыць. Мел не» клуб ӈэвахана мэна Татьяна Ямщикова тарем’ мась: - Маня” няна” ядэрта” не” сэдъи” тэвраць. Выставкана” ӈокаюм’ пелям’ клубана” тер” не” тердейдонзь. Ӈадьбяна” ӈод” мел нем’ нюбе”ӈава”. Хусувэй не” харто сэдыбадидо’, паӈгалпадидо’ тэвравыць. Няби яляхана етё ӈэда конкурс ӈась. «Мистер ЭТНОм’» нюбе”ӈась. Ӈобтикы тодо’ тэнз” илебей хасава” помнандо’ пирдырӈаць. Пыдо’ нюрте харто’ иландо’ ваде”ӈаць. Ханяна иле”, ӈамгэм’ пэрӈа”, паӈгато’ ханяд перевам’ намдаваць. Пуна харто’ тэнзато паны” манэ”лабтамбиць. Тикы хавна хыноць теневавамдо’ намдаваць. Поӈгнандо ’ сидя ненэй ненэць’ няхаюна” мэ”ӈаханзь. Худи Хасавако, Окотэтто Анатолий тохолкодаха’. Ӈобкана выӈгад товэхэ’. Саць сёбар хасаваха’ ӈэвэхэ’. «Вы’ сей» ансамбльхана хынотаха’. «Ямал-ню” на” я!» ассоциация илаӈгы ненэцие отделенийхана мэ”ӈаха’. Ӈани’ няхати’ тасла конкурсхана хусувэй ӈамгэди” харти сертавыди’ ӈэвыць. Тиканди’ ня”амна ва”лёйха’ ӈэвэхэ’. Ӈани’ пирдырта” нябянадо’ , мято’ тер” няданзюрмыць. Пирдырмидо’ ёльцемяхадандо’ нерня хадян’ хасава ха”амвыць. Маня” няхаюна” ӈани’ похона няби ханяӈэнди’ ненэся «Мистер ЭТНОм’» нюбета.  Марина Ярой’ падвы. Сидяӈг” ӈани’ пады сертавыда."
https://vk.com/wall-147614552_339,
https://vk.com/wall-147614552_338,"• Яра’ иры 21 яля –мэтава” вадана” яля.  Вадава” мэква”.  Яра’ иры 21 яляхана яна” тиӈгывна «День родных языков» ялям’ мэ”цетыва”. Мале танякуна ЮНЕСКО ватовна тянё тэнз” мэта” ненэцие” культурам’, илам’, вадамдо’ мэ”мандо’ е”эмня сертавыʼ. Маня” ненэй ненэцяӈэ вадава” падарт тандая тэвыць. Нюрте ненэй вадавнана” 1826 по’ пиркана хэхэ” нямна ӈэда книга” ӈадибелыдаць. Юр” по хэ”мяхад 1926 похона ӈэрмʼ тер” ненэцие вада” нямна ученой” манзара” пэйдаць. Ленинградахана Восточной институтхана ӈэрм’ тер” илам’ тохоламба” учёной” идейдаць. 1931 похона ӈэрм’ тер” ед ӈопой алфавитм’ серта” таслаць. Тюку илаӈгана харе вадава” тамна сававна тохолавана” е”эмня хуркари” тарана серо” минрева”. Ненэй вадава” газетахана толаба” пирӈава”. Помнана” лаханакурӈава”. Телевизоркад, радиохад намдорӈава”. Паднава”. Ӈацекына” вадамдоʼ тамна сававна мэ”мандоʼ е”эмня школахана тохоламбидоʼ. Сиддоʼ етё таславы яхана тохолковы” ӈарка нидоʼ тохоламби”. Ӈоб” нява” Мария Хилидивна Салиндер. Пыда Тазовской школахана сяни ю” по манзара. Ненэй ӈацекы” ненэй харе вадаханда тохоламбида. Нюртей поʼ тохоламбвыда ӈацекыда” мале ӈахана ӈарка ненэцяӈэ хая. Ӈока хибя” нянда сыраць ӈацекы” тохоламбада манзаямʼ тэравыць. Мария Хилидивна мась: - Теда Россияханана” ӈэрмʼ тер” ваданʼ ӈацекы” тохоламбадаӈэ тоенана серона” ӈобтолас”. Ханярина нини” манзеты”, си”ив яляхана ваданʼ таславы урокана” тянё”. Маня” округханана” ӈодʼ ӈаниʼ тарця. Тянё урокахана вадамʼ ехэрана” ӈацекы” тохоламбавыдоʼ юрыбидоʼ. Хусувэй поʼ вадамдоʼ ехэрана” ӈокворӈа”. Ты” пэртя” ню” лахана” пир”ӈадо’. Ненэй вадандо’ урок” харвобтэйдоʼ. Хардахана илена” ӈацекэхэв вадамдоʼ нидоʼ намдор”. Хасьдарха”. Мякнандоʼ небянадоʼ, нисянадоʼ ненэй ненэця” ӈэбто ӈод”, нюхунато” ни лаханакур”. Ӈадьбято” ӈацекыдоʼ урокаханандоʼ тэриʼ маяндорӈа”. Ӈавна тарця яӈгусь, луца манзаямʼ минренахарт” нюдё” вадамдоʼ мэ”цетыдоʼ. Тарця ненэциет” ню” тидпой лахана”, ненэй вада ӈамгэна” тара? Ихинаниʼ, пыдоʼ ненэй вадандоʼ таравамʼ тамна нидоʼ хамедамбю”. Ӈаркамбой ненэцяӈэ хэ”мяхадандоʼ хамедаӈгудоʼ. Теда ненэй вадава” ӈаниʼ тэнзмʼ мэта ненэцяӈгарт” тохоламбидоʼ . Илна” саирмʼ ӈаниʼ яʼ параӈода ненэця” торамдамбидоʼ. Ненэй вадава” лэтрамбавана” няюʼ, теда хусувэй ӈамгэва” тас. Телевизорхана передача” таня”. Газетына” ӈадимберӈа”. Харе вадава” мэ”мава” нядна” пере. Хэвняд хибяхарт сидна” ни’ нядаӈгу. Ихинаниʼ, тедари выӈгана илена” танянахаванʼ вадава” тамна понʼ мэ”тава”. Тына” сусаб, ненэй ненэциена” хардан” тэвбато”, тикарихина вадава” юрыба пяӈгоданакэва”? Маня” ненэй ненэцяӈэ илна”, вадана” нямна ӈоб няркомбабна” тара. Тикарихина нюхуна”, нюна” нюху” вадава” тэвра пиртава”.  Я.Маринина’ падвы Сидяӈг” ӈани’ пыда сертавыда"
https://vk.com/wall-147614552_337,Мынико
https://vk.com/wall-147614552_335,"Первыми встретят День оленевода на фактории Кар-Нат  Пирдырма нерня  Тюку си”ив яляхана округна” тиӈгывна сянакова яля” пэӈгуд”. Нердена пирдырма” Пуровской районхы Карнат фактория сёбар ненэця” мэтыдо’. Ӈани” тандая пирдырма яляха” хамеку”. Тарем’ МОП «Ярсалинской» ӈэсы’ тер” хусувэй по’ Ярудей яха сэркана ма”люрӈа”. Алексей Худи матдомдей ӈэсында мяд Ярудей яха тир ниня палы”. Ты” пэртидо’ мал” сянакосеты”. Алексей, тарем’ лахана: - Маня” хусувэй по’ Яр-Саляхана пирдырмана” нерня помнана” сянакосетыва”. Нерня ха”амвы ненэциена” е”эмня харна” ӈуда’ тер” ӈадимдембасетыва”. Халя”, нямд”, поӈга” ӈэсеты”. Ханяӈэхэна ты” матопасетыва”. Мядонзэйм’ ӈадимдева няю’ ӈобкартава пуня ни’ ӈэсету”. Ханяӈэхэна хардахад турта” ервона” мядонзэй” тэврамбасеты”. Хэвханана” мюсерта” нина” мале тенева”, сяха’ Ярудей яха’ сэр ниня’ ма”лёдава”. Таславы яляха”на” тодо’ яхат ӈэдалёда” ӈадимсеты”. Тарем’ помнана сянако ӈахакуд хамекосетыва”. Тамна сававна Яр-Саляхана пирдыртава”. Ненадо’ яляхана Ярудей яха салаба ниня сярда” хан, мерета «Буран» ӈока” ӈэсеты”. Не” хэвнякуна мэсеты”. Хасава” ярколасеты”, санарцеты” ӈанидо’ ныхыдырцеты”. Сямянхат пуда ӈэдалёвандидо’ хамедасетыд”. Ӈэдалаӈгута нидо’ ханото’ ни таӈга ӈамдорӈа”. Тарем’ Ярсалинской ӈэсы’ тер” харто помнандо’ сянакосеты”.  Марина Ярой’ падвы. Сидяӈг” ӈани’ пыда сертавыда"
https://vk.com/wall-147614552_334,
https://vk.com/wall-147614552_333,"Мер тэраӈгода” Ты” сапо”лана иры’ ю” сиднтетимдей яляхана Россияханана” тэраӈговам’ мэтава”. Яна” президентад тэрабаӈгува”. Ӈэхы яхана илена” ненэця” мер тэраӈгода” . Мале яра иры’ сидя ю” самлянзимдей яляхана Красноселькупской, Пуровской, Тазовской, Приуральской, Шурышкарской, Ямальской, Надымской районхана тэраӈго пэӈгуд”. Ты” пэртя” ӈэсыхы”, халяданаха” вертолётхана, вездеходхана, тэхэна тэворта”. Тарем’ ӈэрм’ терхат” вымна сиднтет ёнаркад вата самбляӈг юртё” ненэця мюсерӈа”. Пыдо’ мал’ Россияна” президентад тэрабаӈгу”. М. Яр падвы."
https://vk.com/wall-147614552_332,"Тохолкода”  Лимбя ирыхана учёной” Якутскхана таслакуць. Таняна тарця сава иӈудм’ таславы”. Ты” пэртя” ед тохолко мэта центрм’ нэван’ харва”. Таняна тэхэна мэна” ненэцие” хуркари” тарана ӈамгэхэ” тохоламбаӈгудо’. Пыдо’ английской вадам’, хуркари” луци” мутры” мэць табедамбаӈгудо’. Община ӈэвахана мэна Мария Погодаева тарем’ лахана: - Тюку илаӈгана ты” пэртина”, халядана ненэциена” невхы иринато” ватовна илевандо’ хавна, тамна ӈани’ параӈода вади”, луцина” ила саирм’ теневабто сава. Тикы хавна закон” саир”, экономикахана тасалко пирпато’ тара. Тарем’ ты” пэртина” ты” ӈамзи”, халямда сававна мирдапа пирта”. Теда мале программамдо’ падвэдонзь. Таддикахад тохолкова, наука серо” минрена Министерстван’ ӈэдаравэдонзь. Марина Яр падвы."
https://vk.com/wall-147614552_331,"Япти нямд ʼʼ, тынзяʼ хоба ʼʼ  Ӈавхы похотʼʼ Ямалхана илебцяʼʼ таня ʼʼ. Ненэй таӈы мэлвадоʼ Сэрʼ ӈохана ӈа. Маӈгаба иленя ʼʼ ненэй ненэцяʼʼ илебциеʼʼ, някоʼʼ, тэвасиʼʼ ӈамзарихитʼʼ илець. Илебцяʼʼ салмуй яхана, тоʼʼ вархана хадырцетыʼʼ. Саӈодоʼ ӈули ʼʼ савакʼʼ, манзарана ӈaмгэмʼ минхандоʼ манэтадоʼ. Сиддоʼ пяванда хибямʼ ӈабтувнанда хамедаӈгудоʼ. Ненэцьʼ ӈабтʼ ӈыльнямна тобтоʼ – тикахавад хэняʼʼ. Пундоʼ хаёда сыра, иʼ хадримдоʼ манэтан. Сибясяда хобанʼ, япти нямданʼ харванаʼʼ таремʼ ӈодʼ мареʼʼ хадабавыʼʼ. Сюдбяко, ик няӈота мареʼʼ хобахатʼʼ ненэциенаʼʼ тынзяӈо паӈгалпавыʼʼ. Ябти нямдахатʼʼ пелейʼʼ инʼʼ сяноʼʼ, табдаʼʼми, пясикʼʼ, харʼ ниреʼʼ, тюрʼ малʼʼ мимбавыʼʼ. Сибясяда хобахатʼʼ неʼʼ мальциʼʼ, паныʼʼ яндадоʼ сэдыбавыʼʼ. Ялмахэй пенидоʼ пибиʼʼ сэдыбаванзь сэдъядандоʼ мэʼʼмыдоʼ. Няро ӈэваʼʼ нямдоʼ юмбʼ ӈарамдаʼʼмаӈэ ханабадаʼʼ. Пурцавэй илебциеʼʼ ӈэваʼʼ, ламбэй нямдʼʼ тедаʼ лахана юмбахаʼʼна ӈоныʼʼ. Невхы похоʼʼна ханена ненэциенаʼʼ ӈобʼ пуд пендерта тунидоʼ яӈговыʼʼ. Илебциеʼʼ ӈэдалё тале тытоʼ еʼʼэмня тэвормыдоʼ. Серо теневанаʼʼ, ханесэйʼʼ таӈга хадабавыдоʼ. Ханева серкана хуркариʼʼ мутраʼʼ танявыʼʼ. Сырэйʼ ӈэбта сэрʼ тохоцяхана, мярико хобахана синдавы латаʼ тяхад ханена енерта. Ярэлёда латада сидя нюдяко ламбахаʼ ниʼ мэйравы. Нерняʼ нензаламбада латада ернянда ханесэнʼ сыраць сисавэй. Тунида латанда ямбадʼ серʼ сидя вадахаʼ нид пэнёда. Таӈы яляхаʼʼна марензь, няконзь мэта лата ӈока парэӈоʼ сиʼʼамня илебей ӈумгаʼʼна паклембада. Хэвняд сырапʼ ӈэдяӈэ мэта лата илебей ӈумгана сояравы лахацяндаревʼ ӈадяӈгу. Вадна ханʼ тыʼʼ ядхана минзь, илебциеʼʼ мандалʼʼ ӈaниʼ тэвортаʼʼ. Хорʼʼ ирыхана манзаравандоʼ ӈэсоӈгана, янемдавы хораʼ нямдахаʼʼ есʼ мярабтамбада. Сидя хора селармандиʼ серʼ ӈобтʼ пэбтаӈгухаʼ.  Н.Вэнгоʼ падвы. Сидяӈгʼʼ Интернетхад ховыʼʼ."
https://vk.com/wall-147614552_330,"#НяръянаНгэрм #Культурава”  • Маня” культурава”  Едэй спектакльм’ манэ”тава”  Надежда Падровна Лаптандер ӈули” нямбара не. Сяхари’ ядабтаб хуркари” мэкад ӈамгэ” ваде”цеты”. Ӈаркамбой хибя ӈэбта ӈод”, сяхарт ӈопой яхана ни’ ӈамдё ни пэр”. Индя ядан’ минрена манзаяда таня.Тикада невхы выӈгы илаӈгаданда пере. Мале танякуна Тюмень маркана мядм’ мярвысь. Мяк туртаха” ненэй ненэця” ханзер” выӈгана илевам’ ваде”мы. Хахаяда яля ядабтавани’ мальӈгана тамна ӈани’ ӈоб” тарана серм’ пявысь. Спектакльм’ падвысь. Тарцям’ намдмахадани’ хуримна хонрамба пявась. Лахарёми’ тарцясь:  -Надежда Падровна, ханзер” тарця ехэрана, мэкад ӈамгэм’ падыба пясан’? Ӈобаӈгуна ты” пэрти” сянакова яляхана Яр-Салян’тэвываць. Пихиня’ концерт миӈась. Ненэй вадавна артист” сё” мэ”ӈаць.Хойхад товы” хасава”, не”, вэсако”, пухуця”ханото’ хэвхана мандалы”, лаханакурӈа”, ӈанидо’ хуны”. Тарем’ таслбни’ пэртядо’ ӈоб яӈгу. Ӈока ӈамгэм’ ни” хамедамбю”.Хынота” вадидо’ музыка’ тяха’ сэяӈга”. Ихинани’ мандм’ ханзер выӈгад товы” ненэця” лаханалта сава? Тюку сё мэтахав” нянандо’ мэкад нивы ӈа”. Вы’ тер” невхы нидо’ нидо’ ивхалтман’ хаванакы”. Ӈамгэ сава илемидо’ танянакы”. Пон’ ими’ ядэрӈась. Ӈамгэ пиркана спектакльм’ ненэй вадавна пада тасладм’. Тикахана вы’ тер”, товы” ненэця” иландо’ тамна сававна хамедамба пяӈгудо’. Ими’ таняримна по’ ямбан’ ядэрӈась. Тюменяхана илевани’ ямбан’ падувдадми’ тасламбидамзь.  - Тикы’ падвэр’ ӈамгэ нямна ӈа? - Тарця. Ханярина, танярина выӈгана сидя хальмер тинко’ танявэхэ’. Мюданда юр” по’ техе’ яӈгумэхэ’ вэсакохо’, пухуцяха’ ӈадимяха’. Ханзер” я’ ниня’ нюти” илевам’ манэ”манзь юркъяха’. Вэсако едэй илам’ саць саву”ӈада. Пухуцяхананда хусувэй ” луца” мутра” вэва. Мят’ тад тюванди’лампочка лэёхад пухуця’ сэвда ляды. Вэсакохов паромбари’ ма, манзьванэй тарця яляхана сяӈок хан’ ӈэм’ миӈговакэдм’. Тарць ямбхана илена ненэця” тикы мядондахаюдо’ нихиюдо’ мание”. Вэсако не ӈэвам’ манэ”ӈа: - Тюкорэй ненэ тырцорта! Варӈэ пидяраха! Пыдар ӈэбтот” танёӈг тэри нямдъясетыханё. Телевизорм’ лакри манэ”ӈа.Таняна паркасяда, ӈаядо’ парадамбада” ненэцие” манэ”лабтамбавы”.Вэсако’ ма: -Тюкор няна саванёв манэсарма тоолхари’ . Хулырта не панм’ ири’ партэла. Тикы не тохоця пимям’, халатм’ мэ”мы. Тарцям’ манэкава манив вэсако ма: - Мярёй, юснатна пимяда янговы?! Маньхартан’ мярёй пимяни’ хаця ӈадорхавы. Епдяхана сава ӈэдакы”? Падвы пимям’ не мэ”ӈа. Тикы нерцюна пелей няна пухуця ӈамгэхэвм’ пюрӈа. Вэсакода манзеты: - Ӈамгэмд пюрӈан’ сюрмэр таняса? - Яӈго сюрмэми’ яӈгу, таб едкоцям’ пюрӈадм’ нянзаван’ харвав.- Пухуця манма. Ӈамгэ пиркана мяд не сярдамда няелпа пя. Токхад мэта кофемолкахана сярамда’ ня”елӈада, идитеда . Не сярдамда мэ. Ӈопой ӈабкэйкоцям’ пелей сеян’ мода. Пухуця пибтимда тикад тертеда. Маямба ма: -Нюми’ сярдами’ та”ӈов! Ӈани’ тарця мэкад харада ӈока”. Пудахананда пухуця ма: - Тюкона иле хаёхани’. Вэсако павэданда немда ня”амада, пин тарпрада. Ӈамгэ пиркана лахананам’ намдӈаха’: -Ӈамгэмди’ тюкохона пэрӈади’? мяканди’ хаяди’! Пухуцянда намдоротада яӈгу. Ваӈг няна хаяха’. Ваӈгхана табор”, нёхол”, пуромы есь” хамбол”, памперс”, нер пад” юсидавы” Вэсакохо’, пухуцяха’ ӈобт тёреяха’: -Нярцо’ сусавакы!? Варав” варепа вударавакы? Пухуця ярума: - Невхы якоцява” савуцетыванё! Ямдо’ маядавэдов Тикы пухуцяхавар ӈули” ярӈава. Вэсако не нямда павэхэданда нюхуледа.  - Падма”хаданд хибяндо’ нюрте манэ”лабтар? Паднавани’ мальӈгана хусувэй яёлако” тарась. Мань ихиняни’ халмерахана ӈамгэ таравам’ илена” ненэциена” юрыдо’.Спектакальми’ диктофонан’ падавась. Пуна не няхани’ Ольга Падровнан’ миӈавась. Пыда ненэцяӈг”тамна ’ тяха’ толаванзь мипидась. Тарем’ хусувэй ӈамгэхэвм’ хибяри илаӈгананда тензебтемби. Пыдо’ сяни’ по’ техе яӈгомыдо’ ивхалпи”.Тикы хавна Валентина Нёлековна Няруй, Хабэча Хываревич Яунгад вадам’ теневана няхаюни’ сававна манэсарӈадинзь. - Хибя спектаклямд тамна тяха’ ненэцяӈг” манэ”лабтамбаӈгуда? -Нюрте Панаевск хардахана ӈэда клуб ерван’ миӈавась. Таняна таминдо’ тамна тяха’ тидхалеванзь тасладонзь. Ӈэсыханандо’ февраль’ ирыхана манэ”лабтамбаӈгудо’. Пуна Яр-Салян’ ты” пэрти” сянакова ялян’ пяӈгува”. Есяна” ӈадимб фестивальмана ядэлаван’ харавава”.  -Ханзер” нюмдесар”? - «Юрвы иринана”». Нюмдя тамна яӈгамдаван’ харвав.Маня” ненэй ненэцяӈэ поӈгнана илевы” иринана” нива” юрыбю”. Падвэми’ харе невхы илна” юрыбавана нямна ӈа. Ханзер” едэй мутра” мэ”мава”, ея мякнана луца вадавна лаханавана, яма” нивана сямана” нямна ӈа.  Сидяӈгахана Надежда Падровна Лаптандерм’ маниеда”.  Марина Ярой’ падвы"
https://vk.com/wall-147614552_327,Школьники из Сюнай-Сале участвуют в проекте по изучению английского языка «Yamal Ambassadors».  Ехэрана вадам’ тохоламби” Ямальской районхы Сюнай Саля хардахана ӈэда школа-садхана ян’ ӈамгэ ӈацекэця английской вадам’ тохоламба пяць. Тикамдо’ «Ямал-ню” на” я!» ассоциация минрена «Yamal-Ambassadors» проектвана вадам’ тохоламбидо’. Мале нердена урокадо’мэйдонзь. Пыдо’ ехэрана вада урокан’ саць маямба ми”ӈа”. Сиддо’ ненэй ненэця’ нядо’ Галина Косыгина тохоламби. Пыда ӈавнанда ӈани’ Сюнай Саля школахана тохолкусь. Хэвы си”ив яляхана «Ямал-ню”на” я!» ассоциация президент Эдуард Яунгад школахандо’ тэворӈась. Тохолкода” ӈацекэхэ” мядонзэй” тэвравысь. Пыда тарем’ мась: - Тюку минрена проектава” ӈацекына” нерняӈы яляндо’ тид сырманда е”эмня минрева”. Нянандо’ ӈарка нядма ӈэӈгу. Ихинани’ ёльце тарана серм’ пявэва”. Пыдо’ хуняна е”эйдана” манзараванда”. Теда ӈахакуд илаӈгандо’ мэйрамббана тара.  Марина Яр падвы.
https://vk.com/wall-147614552_325,"Галина Харючи готовит новую монографию о защитнике угнетённых кочевников: «Ваули Ненянг: новые сведения по фольклорно-историческим материалам»  Ваули Неняӈг Хэвы си” ив яляхана яна’ тиӈгывна ученойна” етё таславы хэбидя ялямдо’ ядабтамбиць. Маня” ӈод” ӈэрм’ терӈэ учёнойна” ӈани’ таня”. Хахаяда яля ӈоб” нява” Галина Павловна Харючи едэй манзаямда ваде”ӈась. Пыда Ваули Неняӈг нямна падна. Падыбадида” сидя юр” по’ техе ӈэвы сер”. Ваулли юнда вымна совы. Пыда маӈгбади” ня”адабавы. Тэта” ненэцие” ты” хунтамбавыда. Тикыда маӈгабади” помна тярпавыда. Иламда тамальӈгана ненэця” лаханакодарев теневавэдо’. Теда илемида учёнойва” Салехард, Омск, Тобольск маркы архивхана хомбавыда. Ӈавнанда Ваули 1797 по’ пиркана соявэӈэ тасламбидо’. Луца” падаракана пыда вэва ненэцяӈэ толё”вы.  Марина Яр падвы."
https://vk.com/wall-147614552_323,"#НяръянаНгэрм #ЗаксобраниеЯНАО  Эдуард Яунгад посетил Белоярск  Белоярскан’ ӈэдалёрӈаць Хахаяда яля Заксобранияна” депутат Эдуард Яунгад, «Ямал-ню”на”я!» ассоциацияна” правленияхана мэна”, ӈэрм’ тер” серо” тасламбада департамент манзарана” Приуральской районхы Белоярск хардан’ ӈэдалёрӈаць. Танянандо’ ханзер” ненэй ӈацекы” илевам’, тохолковам’ манэ”ӈаць. Пыдо’ школандо’ ервм’ лаханако ня”аӈаць. «Ямал-ню”на”я!» ассоциация ненэця” ӈамгэ то”олха манзаям’ минревамдо’ кинохана манэ”лабтаць. Правленияхана мэна Ольга Приходько Лапцуй ирина” музей ханзер” манзаравам’ ваде”ӈась. Илаӈгы ненэцяӈг Геннадий Салиндер няби Александр Хатанзеев тароць хасава ӈацекы” тохоламбихинзь. Тикы хавна мядондидо’ тохолкоди” табедамбиць. Хэвандо’ нерня «Ямал-ню”на” я!» ассоциацияхад паӈгадёда нюдяко организациям’ сертаць. Ӈэвахана мэва”ӈэ Жанна Ивановна Лаптандер тараць.  Марина Яр падвы."
https://vk.com/wall-147614552_321,"#НяръянаНгэрм #Ямал #Салехард #Нацвиды  В Салехарде прошли соревнования по национальным видам спорта  Сёбарʼʼ сянакодаʼʼ  Яра иры нябимдей сиʼʼивхана Салехардахана ӈэрм терʼʼ сунакулваʼʼамнаʼʼ сянакуць. Хуркариʼʼ хардахатʼʼ ӈобтʼ маʼʼлыць. Дмитрий Белов Панаевск хардахана пирдырта ӈацекыʼʼ тохоламби. Таремʼ лахана: - Юнета Панаевск хардахад пирдырманзь ӈацекыʼʼ тэврадамзь. Ӈарка ӈацекыʼʼ хавна, юкад вата сиʼʼив поход нюдяʼʼ хартоʼ помнандоʼ сянакуʼʼ. Самляӈг сянакубц тэнз малʼ пяӈгунаʼʼ. Саць мэбетидоʼ тэврадамзь. Сэротэтто Андрей ты пэртиʼʼ ню. Хороля Игнат мэбеʼʼӈа. Хуркавна ӈамгэхэв ямʼ марта. Таддикахад не ӈацекынаʼʼ ӈобтаремʼ пирдырӈаʼʼ. Няхатата сатаваʼʼ Неркаги Татьяна. Вырэйӈэвада нерня сита минре. Тедариʼʼ няхарʼʼ ӈобпуд санарӈаваʼʼ. Екар ӈацекыниʼʼ ӈамгэхэв ямʼ мале ханаʼʼ. Пуна тамна савовна таслаӈгув. Яля ер пуд сюрбертаваʼʼ. Сензелава мякна илеваʼʼ. Леонид Худи Белоярск хардахана ӈацекыʼʼ пирдырць тохоламби. Таремʼ лахана: - Мань самляӈг сянакубц тэнзхана самляӈг ӈацекым тэмрадамзь. Ӈопойдоʼ не ӈацекы. Мякнанаʼʼ мэванаʼʼ маляӈгана ӈацекыʼʼ тохоламбсетын. Пыдоʼ сянако теневаʼʼ. Ханяӈыдоʼ саць пирӈадоʼ. Неʼʼ сянакоʼ сядоларыʼʼ. Невхыʼʼ иринатоʼ мэсыдʼʼ табʼʼламбидоʼ. Нехэна ханмʼ санаба ни серосʼʼ. Таремʼ тэвравы не ӈацекэми ʼ ханмʼ ни санаӈгуʼʼ. Тынзямʼ ни моёпаӈгуʼʼ. Харта ни харваʼʼ. Табедава тоʼʼолха ниʼʼӈа. Нянянда тикы серкʼ хэбедя ӈамгэхэʼ. Няби вадахана ихиня сава, ирината мэсыд ʼʼтеневанаʼʼ ӈацекы ӈоякʼʼ таня. Пирдыроʼʼмахаданаʼʼ таслаӈгуваʼʼ, мэбетинаʼʼ тамна ӈарка сянакулвахаʼʼ ӈэдараӈгунаʼʼ. Ханзерʼʼ пирдыраць таравам харнʼ манэлабтамбив. Ӈацекыʼʼ пирдырць тохоламбада школа ерв Александ Жернаков лахана: - Ӈацекыʼʼ, ӈаркаʼʼ ненэцяʼʼ хартоʼ помнандоʼ сянакуʼʼ. Неʼʼ ӈобтаремʼ пирдырӈаʼʼ. Шурышкарский, Ямальский, Тазовский, Пуровский, Приуральский районхат сянакованзь маʼʼлавыʼʼ. Ӈобнзерʼ ӈокдаваʼʼ сиднтет юкад вата тет ненэць. Юкад вата самляӈг ненэць тохолавы ӈацекыдоʼ тэвраʼʼ. Теда хурка ӈэвамдоʼ манэтаваʼʼ. Едэй рекордмʼ масиʼ манэтаваʼʼ. Саць мэбетинаʼʼ ӈаркаʼʼ пирдырмахаʼʼ ӈэдараӈгунаʼʼ. Хабиʼʼ яхана Белоярск марʼʼ таня. Таняʼ пыхаданаʼʼ мэйрамбинаʼʼ.  В.Пыриркоʼ падвы. Сидяӈгʼʼ пыда тадтавыда."
https://vk.com/wall-147614552_318,"Григорий Ледков, депутат Государственной Думы РФ в рамках рабочей недели посетил Тазовский район  Депутатва” ӈэдалёрӈась  Хэвы си” ив яляхана Государственной Думана” депутат Григорий Петрович Ледков округханана” манзарась. Тазовской районвана ӈэдалёрӈась. Нюртей Ӈэдя харад няю’ хан”ӈась. Сяӈгав’ таняна харад ервӈэ манзарась. Ненэцие” клуб мюня’ ядабтэйдась. Нянанда лаханакурманзь мале ӈока ӈэсы’ тер” товыць. Нюрте Григорий Петрович ӈэрм’ терха” нятна закон” ваде”ӈась. Пуна ненэця” ниня пиртя тоенана серото’ нямна хонакурӈаць. Пыда мале сяндо’ ненэцям’ нядась. Ханяӈыдо’ серодо’ тидхалейдонзь. Тикы хавна Тазовскойхана ӈани’ харад’ тер” лаханако ня”ӈась. Ӈока” хибя” иле мядото’ нямна хонаркурӈаць. Тикы хавна халядава”, ты” пэрма нямна лаханакурӈаць. Пуна ӈокаӈэ вынд’ ӈэдалэйдаць. Тасу’ яв ты” пэрти” мяк” тэворӈаць. СПК «Тазовский» предпрятий ӈэсы’ тер” Григорий Петровичм’ сававна теневадо’. Лахарёдо’ тад’ нерня мэ”эманда иландо’ нямна ӈась.  Марина Яр падвы."
https://vk.com/wall-147614552_316,"Ненэця илʼ.  Небой вымна ӈэдалёрма мальӈгана  Пупта вэсакоʼ ӈэсы терʼʼ  Вымна манзаянаʼʼ серʼ ӈэлёрманаʼʼ мальӈгана Хэ яха мюня сидя ӈарка мятʼ нултаваць. Ненэцяʼʼ ёркалавыʼʼ. Мирбявнанда ӈахат хамедав, тюкохов Сэротэтто Пупта. Тёняӈы няданда хасава нюмня, Хасаванямда няʼʼмы. Сам пэртя тяхамна хэхэданаʼʼ, лоӈгалитнаʼʼ малкʼʼ вэноʼ нертембиʼʼ. Ӈани ёркалцетыдоʼ. Тандаяʼ нултавэӈэ нядаӈго лабцейнаʼʼ. Хэхэданаʼʼ тыʼʼ ненэциеʼʼ помна нялкарасетыʼʼ. Пупта вэсако еся ханамда мэць мядоʼ сидя хэвувна ват пэртида нёракуʼʼӈаʼʼ. Пятломахадандоʼ хораʼʼ тынзяндʼ ереберӈаʼʼ. Пукхадатоʼ, монзаӈгахатоʼ садахая ватʼ танарамбидоʼ. Ӈавэдана хасенана хабтоʼ пондʼ нулаӈга. Пупта невхы ненэциеʼʼ пеля. Тамна ӈаи вэсакоʼ лаханако няʼʼмы. Тохолкоʼʼмада яӈгу. Машина мюдʼ тарпвэӈэ нянаʼʼ саӈода ни хаʼʼамʼʼ. Тэхэна ӈэдалёвы ӈэбʼʼнаʼʼ, нерданаʼʼ ядаӈгусь. Хабтода сярмахаданда, вад махана ӈэда ханамда подерпа пя. Юнраванзь някунда тидхалев. Ӈарка ненэця сава саӈо ӈыл еремзь, тоса нюрцьбендадмʼ. Пелеймда подерӈадмʼ. Тандаяʼ лаханако лабцейʼʼ: - Харʼʼнаʼʼ иленаӈэ индʼʼмаʼʼ минреваʼʼ. Хибяхартанʼ ниваʼʼ енʼʼ. Сиднаʼʼ нядабада яӈгу. Маняʼʼ яхананаʼʼ таремʼ илмаʼʼ хонрамбада, законʼʼ вадетамʼ ниваʼʼ манэцетуʼʼ, ниваʼʼ намдсетуʼʼ. Хонаркодаʼʼ танябʼ, тикахана маняʼʼ серонаʼʼ тидхалембадинаʼʼ таняʼʼ. Манзараʼʼ. Ихиня сава. Ӈарка хасава нюда Хасаваня ма: - Харʼʼни ʼпирувнаниʼ пыхыдаханиʼ енадмʼ. Тыʼʼ ямʼ ӈокаʼʼ тыʼʼ тахабтамбидоʼ. Совхоз тыʼʼ пэртяʼʼ ӈэсыʼʼ тиʼʼ ӈэдаʼʼ. Яваʼʼ наӈэдя ӈэва еʼʼэмня тикыʼʼ ӈэсыʼʼ тахабта сероʼʼӈаʼʼ. Манзаранаʼʼ ненэцяʼʼ ӈодʼʼ таремʼ идоʼ ядэрӈаʼʼ. Недбядоʼ тянё. Вадарихина лахана тарода яӈгу. Тайкуна ӈармы ненэць иле. Иланда ямбанʼ самблязимдей ӈэсыхана тыʼʼ пэртяӈэ таравы. Хусувэй ялэʼʼ мюсерць тытоʼ хэваʼʼ вэваʼʼ. Таремʼ тыʼʼ ниʼʼ вадюрʼʼ. Теда лакриʼ ӈэсыхад валаʼʼмахадандоʼ хибяхана тара. Харта тэхэртадамда иланда ямбанʼ нивы вадаʼʼ. Юрибей няʼʼавхана нядэ. Манзараʼʼманда таро ханяна хая. Ӈани тынаʼʼ нядэй ямʼ паркыбадаʼʼ ту юрмʼ тюхулпадаʼʼ предприятияʼʼ. Хардадоʼ тудакодревʼ вадюрӈаʼʼ. Тикы еʼʼэмня няʼʼмарпада есямиʼ хось яʼʼмав. Хад помна ёхоборӈаваʼʼ. Хасаваня небя ма: - Маняʼʼ нянанаʼʼ миннаʼʼ ниня мэна хибя ни тара. Илма харʼʼнаʼʼ тидхалембиваʼʼ. Сиднаʼʼ нёяʼʼ яебтамбюʼʼ. Халямʼ хадабахаваʼʼ. Тынаʼʼ пэркаваʼʼ. Иʼʼмаʼʼ, яваʼʼ хабтоʼ, няӈэдя ӈэя. Ӈацекынаʼʼ вадёдаяʼʼ. Едэй илаӈгана тохолкобтоʼ сероʼʼӈа. Тохолкоʼʼмахадандоʼ ӈаркаʼʼ хардахаʼʼна выӈгы иландоʼ хартоʼ тидхалембаӈгудоʼ.  В.Пыриркоʼ падвы. Сидяӈгʼʼ пыда тадтавыда."
https://vk.com/wall-147614552_314,Тыʼʼ пэртяʼʼ пирдырма ялэдоʼ хахаялмаʼʼ!
https://vk.com/wall-147614552_313,#НяръянаНгэрм #Мынико #Ӈацекыʼʼпаднаʼʼ
https://vk.com/wall-147614552_310,Хора”! Ӈамгэ пады? Расшифруйте! Что здесь написано? Подсказка №1: это не иероглифы.
https://vk.com/wall-147614552_309,"#НяръянаНгэрм #ЕленаГригорьевнаСусой  Няна” ӈарка яля.  Елена Григорьевна Сусой хадава” мале ӈахана помнана ни’ ядэр’. Маня” иленаӈэ тарем’ ӈод’ нива” юрыбю”. Пыда ненэй ненэцяӈэ ена” ёльце ӈарка таром’ ха”аврась. Ненэй вадава” нерня минресь. Яра’ иры самлянзимдей яляхана Елена Григорьевна Сусой сояма ялядась. Хадава” тензебтехева”. - Ямальской районхы Пэ’ саля выӈгана соявы. 1932 поӈэ тасламбидась. Пуна 1933 по’ яра иры’ самлянзимдей ялям’ соя”мданда тэравысь. Нердена луци” 1941 похона вэба ирыхана манэ”мыда. Новой Порт интернатхана ӈули” сава луца” манзаравы”. Нянандо’ ненэй вадаривна лаханакурцетвы”. Тохолкуро”мида сайноро”ма похо’ еремы”. Саць маяндормы”. Мат” по’ тохолко”махаданда Салехардан’ нэкалмэда. Педагогической училищехана си’” ив классм’ малевы. Тохолкованда ирмня комсомол ватовна манзаи” минревы. Ненэй ненэцие” падарт’ тохоламбавы. Культурам ’ нерня минревы. Тикыта хавна училищехана воспитательм’ нядабавы. Таняна ненэй вадана” грамматика нямна идя ядэлавы. Таминда ӈод” «Няръяна Ӈэрм» газетаханана” падна пэвы. Тамальӈгана луци” падвы” ненэй вадан’ тэврамбасетвы”. 1953 похона Салехардахана ӈули” сава ненэцям’ нердена учёнойна” Антон Петрович Пырерка пухуцям’ Терещенко Наталья Митрофановнам’ торомдавы. Ненэй вада нямна пили” сава няданда хэвы. Тикы тальняю’ ӈобкана ненэй вада теориям’ пявэди’. Пуна словарьм’, лаханако”, 4 классахана мэна ӈацекы” толаӈго книгы” тальцюна ӈобкана ӈадимдевэ’. Пуна Салехардахы училищем’ мале”мяхаданд’ тамальӈгы Ленинград март’ Герценм’ нюмам’ мэта институтан’ тохолкованзь ӈэдаравэдо’. Таняна тохолкоди” «научной обществан’» пыхыдамда падвэда. Наталья Митрофановна ня’ таӈга словарьди’ сертабавыди’. Ленинградхана тохолко мале”мяхаданда пырдари’ Салехардан’ ӈэдаравэдо’. Педучилищехана ненэй вадан’ илаӈгы ненэцие тохоламбавы. Ӈамгэ пиркана «Няръяна Ӈэрм» газетан’ нэкалмэдо’. Ненэй вадавна ӈадиберта газетана” лабцхана редакторӈэ таравы. Тикы пуд Пуровской районхы КПСС комитетхана инструкторӈэ таралмы. 1961 похона аспирантурахана тохолко пэвы”. Научной манзаяхананда Наталья Терещенко тидхалембавэда. Учёнойӈэ хэ”мяхаданда Салехардахана санаторно- лесной школахана манзаравы. Пуна училищан’ тэввы”. Манзаянда ирмня Елена Михайловна Талеева ня’ ненэй вадавна едэй учебник” сертабавэхэ’. Наталья Митрофановна ня’ 3 классаханa тохолкурта” ӈацекы” учебникм’ падвэхэ’. Пуна ӈацекы” тохоламбади” ед’ методической пособий” падыбавэхэ’.Ӈамгэ пиркана 5-9классахана тохолкурти” ед литература книгам’ ма”лавэхэ’. Нердена литературана” ненэй ненэцие учебникм’ «Няръяна Ӈэрм » газета редактор ня’ Хабэча Хываревич Яунгад, Нейко Максимовна Янгасова ня’ сертавэдо’. Тикы тальняю’ 6-7, 8-9 классахана мэна” ӈацекы” ненэй ненэцие литература учебник” харта падвыда. Елена Григорьевна хадана” пудана вадида тарцяць: - Ленинград маркана тохолковани’ мальӈгана вадава” тохоламбада луца” няхани’ сыраць тарем’ таславась. Илаӈганани’ етри’ вареми’ мэтадм’. Ненэй ненэциени” ед’ ӈарка таром’ ха”авраӈгудм’. Илни’ ямбан’ тикы ватоми’ нёдадмзь. Илаӈгы ненэцяӈг” манзетыдм’, нёда” лэкада”! Пили” нерняри’ пэрӈара”. Тэри нёда” ӈамдю”. Ила’ сехэрэвна ядаб” хуркари” парондэй”, ваӈг”, лахацие” хомбидамзь. Ядбани’ нидамзь мо”нэр”. Тарем’ тидпой” яднарихани’ ила сава ӈэвам’ хамедавась. Ненэй вадами’ илни’ ямбан’ нянани’ минрев. Мань ханзер” илевами’, пудни’ хаёда” ненэй ненэця” нини” таслаӈгудо’. Хуна сяхарина ӈопой хибяри мамбата, ненэй вадами’ Елена Григорьевна Сусой падвэвна тохоламбивась. Тикана хумбанзи’ я’ сяр’ ниня’ нивэдм’ ядэр”. Сидяӈгахана Елена Григорьевнам’ маниеда” Марина Яр’ падвы"
https://vk.com/wall-147614552_307,"#НяръянаНгэрм #Мынико #Ӈацекыʼʼпаднаʼʼ  Ӈацекыʼʼпаднаʼʼ Дети пишут в газету  Мань ӈацями’ Мань ӈацями’ Владимир Оттович. Школахана ёльце сававна тохолковысь. Пуна Армиян’ хэвысь. Таняна морякаӈэ таравысь. Ӈохолё ёльце сававна тоховысь. Армия’ пуд выӈгана ӈэда мяканда тэвыць. Нисямда нядаба пясь. Мани’ ӈацяни’ ня’ ханесетыни’. Ёрцетыни’, малкосетыни’. Ханм’ мимба ёльце ва”лёй. Нара’ школахад си”ми ханасеты. Теда нисями’ ханм’ мимба тохолась. Тынзяӈо” паӈгалпасетыни’. Ёраць, поёрць ӈобкана ханзетыни’. Ханяӈэхэна мани’ нерманзь ядэрцетыни’. Ӈарка некахавами’ мале хуркари” ӈавэ” сертаба тенева. Мань ӈобтикы ӈацями’ пыдаван’ харвадм. Иван Худи падвы.  Ӈацями’ Ӈацями’ Герман Падрович Хороля. Нюдя ӈэванда мальӈгана ты” мякана илесь. Тохолкусь. Ӈарво”махаданда солдатӈэ таравысь. Теда нисями’ конторахана манзара. Мяк” ядэрцеты. Ты” толабасеты. Та’ хасава нюта ня’ нюртей, сибимдей, няхаромдэй ӈэсыхы” ядэрмыць. Няхананда мядомысь. Ӈацями’ ёльце идя сава ненэць. Мань ӈули” харвобтав. Нянани’ нюрцьбенда лаханакурцеты. София Хороля падвы.  Неками’ Неками’ таня. Нюмда Яков Арапович Лаптандер. Школахана 11 ёльцемяхаданда институтхана тохолко пэяць. Таняд армиян’ ханадонзь. Ӈопой пори’ солдатамбавысь. Теда газпромхана манзара. Нямэхэна машинадамда тэмдась. Неками’ ӈули” сава ненэць. Мята’ тер” нядабасеты. Мань ӈарво”махадани’ некани’ то”олаха хасавадм’ ӈэӈгудм’. Лаптандер Данил  Ӈацями’ Мань ӈацяни’ нюмда Евгений Ирикович Пырирко. Панаевск хардыхы’ школана тохолкусь. Математикам’ ёльце пир”ӈадась. Ӈамгэри тоенана задачам’ понхарт’ нида тидхалембасету. Армияхананда механикӈэ таравысь. Танянда тарана дипломам’ ня”амвысь. Теда выӈгана сиднтетимдей ӈэсыхана ты” пэрти” ервотаӈэ тара. Пыда ям’ ёльце теневада. Нара малкованда сер’ сар”ню”, мараӈга” тэврамбасеты. Теда ӈахана мэбта ӈод”, етри’ ихинани’ ӈадиберӈа. Вера Пырирко падвы  Мань ӈацями’ Мань ӈацяни’ нюмда Василий Петрович Пырирко. Теда самлянзимдей ӈэсыхана ты” лекараӈэ манзара. Военно-морской флотахана мэвысь. Нисями’ таняна пирензюрць тохолавэдонзь. Тикы хавна гитарахана сянако тохолавэдонзь. Сё” мэць ва”лёй. Таняна мэ”МИДа ялэда няна” вадецетыда. Теда нисями’ нядабасетыв. Ӈобкана ты” хосаясетыни’, нянанда ӈэдалёрцетыдм’. Пядми’, итми’ хар”ни’ тэволасетыдм’. Мань ӈани’ армияхана мэван’ харвадм’. Августина Пырирко"
https://vk.com/wall-147614552_306,© Няё Ейкович Вэнго сидяӈгʼʼ тадтавыда.
https://vk.com/wall-147614552_304,"Си”ив яляхана  Советм’ мэ”ӈаць. Яра’ иры’ нюртей яляхана Салехардахана ты” пэрти”, халядана ненэцие” департаментхана общественной советм’ мэ”ӈаць. Тикана по’ ямбан’ ханзер” манзарамамдо’ тасламбиць. Департамент ерв марцьхы Вячеслав Жедулёв тарем’ лаханась: -Небо ю” ёнар” сидя юр” тонн халям’ ӈыдаваць. Ӈоб” тонн пирувна тянёсь. Ты” пэртина” няхар” ёнар” пир тонн ӈамзам’ ӈыдаць. Тикадо’ няхар” юр” тоннвана ӈока. Хэвы похона хасаваю” ёнар” тым’ хабарӈаць. Теда ёртина” ӈанодо’ вома”. Хахаяда похона’ тикым’ тасламбаӈгува”.   Халям’ вадабаӈгу” Пуровской районхы Харампур община’ тер” тадри харто халям’ вадабаӈгу”.Тикы форель халя тэнз ӈэӈгу. Тюку по’ нердена форельдо’ идюрци” вадабаӈгу”. Теда районханандо’ си”ив предприятий” халям” манзаяӈа”. Совхозхана”, общинахана” ӈоб” ёнаркад вата тонн халям’ ӈыдавыць. Сямянхат сававна Ханымейхы Пякупуровской община’ тер” манзаравы”.   Тыдо’ яӈгаби” Тазовской районхана тыдо”’ поса’ хабцяӈгад яӈгабавам’ няхар” ян’ тярмэдонзь. Нюрте яра’ ирыхад, ты” сапо”лана иры’ ӈэсонд яӈганаӈгу. Таёльцяӈгана мат” ю” ёнар” тым’ яӈгабато’ тара. Мэтава ирына’ еркана тарана ӈамгэдо’ етри тэврамбаӈгудо’. Ӈока тыдо’ маӈгты” ирыхана яӈгаӈгудо’. Сельбя’ няна пилю” ирыхад вэба иры’ ёльцянд тамна си”ив кад вата ёнар тэмдо’ пардонтаӈгу”. Общинахана мэни”, харто илена” ненэцие” ты” ӈани’ яӈгабаӈгудо’. Нюрте Паюте, Тасу явна няна мюсерта ненэцие” ты” яӈгаӈгу”.   Ӈамзи” ӈани’ ӈэдарэйдо’ Хэвы си”ив яляхана Лабытнанги маркад ты” ӈамзи” Санкт-Петербург март ӈэдарэйдонзь. Таняд Финляндиян’ ханда”. Ӈокханда юр” сиднтет ю” тоннм’ ӈэдараӈгу”. Лекар” манэсармандо’ мальӈгана хабцям’ нивыхо’. 2008 поход «Ямальские олени» предприятий ӈани’ параӈода ян’ ты” ӈамзи” ӈэдарамбида. Ю” по’ ямбан’ Германиян’, Швециян’, Финляндиян’ няхар” ёнаркад вата тоннм’ ӈэдаравыць. Марина Яр’ падвы"
https://vk.com/wall-147614552_303,"Едэй есяʼʼ  Маняʼʼ Россия яхананаʼʼ мале ӈахакуна едэй есьʼʼ ненэциена ʼʼ вадеʼʼлаць. Тедамбойʼ тикы есь ӈарка марк ʼʼ ӈэдарамбидоʼ. Новой Уренгойхана, Екатеринбургахана, Тюменяхана едэй 2000, 200 еся ʼʼ Банкахаʼʼна мале таня ʼʼ. Тюмень маркад Салехард ӈэсонд ʼ тиртя ӈанонʼ билетадмиʼ тэмдабидамзь. Самбляӈг ёнар ʼʼ есямʼ есьни ʼʼ няд ʼʼмаӈэ миʼʼӈадмʼ. Пуняʼ кассирша ӈобʼʼ ехэрана есямʼ та. Мань ӈули ʼʼ савовна лисоʼʼлалав. Ӈамгэхэртмʼ нидмʼ хамедаʼʼ, мадмʼ: - Ӈамгэмʼ няниʼ тан?! Ӈулиʼʼ ехэрана падарʼʼнёʼ! Луце не паспортхананиʼ падда нюмиʼ толада, ӈаниʼ ма: - Хабэча Хываревич, тюкор хомбанзяда падарʼ ниӈаʼʼ. Тикы едэй сидя ёнарʼʼ еся. Пыдара ʼʼ Салехардаханда тамна тэвувдавэй. Яваʼʼ саць ӈарка. Тюменяхана мале ненэциенаʼʼ мэʼʼэйдоʼ. Сит тотревʼ ниʼʼ лэрусʼʼ. Ӈабцата хусувэй я ненэциета мэта есьʼʼ едэйвана сертабида. Пуда Россиянаʼʼ едэй есьʼʼ 2009 похона ӈадимдейдонзь. Теда ёльцянда тома. 2016 похона падтаӈгода ненэциенаʼʼ конкурсмʼ мэʼʼӈаць. Нерня Дальний Востокʼ ненадумдʼʼ хаʼʼмыдаць. Тикы 2000 еся. Таддикад 200 едэй есяхана Севастополь ненадумдʼʼ ӈадимяць. Теда мэʼʼманда есяхананаʼʼ хусувэй падтаӈгума ӈади. Ӈадьбята тарця, тамна сэвдя ныхысяда ненэць манэць пиртада. Эльвира Набиулина, Россиянаʼʼ Центральной Банканда Ӈэвахы Ерв, таремʼ тасламбида: - Сямянхат нитоʼ нерня Москва, крайʼʼ, областьʼʼ, Крым, Дальний Восток терʼʼ едэй есьʼʼ мэʼʼлаӈгудоʼ. Ханяӈы хардадоʼ тикахана падтавыʼʼ. Едэй есяʼʼ ӈопой поʼ ямбанʼ манзаралтыдʼʼ.  Х.Яунгадʼ падвы"
https://vk.com/wall-147614552_302,Василий Пырирко сидяӈгʼʼ тадтавыда.
https://vk.com/wall-147614552_301,"Пэвдя поӈгана нумгыриʼʼ няʼʼ ӈаниʼ  Сидяниʼ. Нямиʼ Сэротэтто Едэйко, Яр-Саля тер. Манзаядамда хось яʼʼма. Выʼ няюʼ ӈэдалаваниʼ мальӈгана нумда ибась. Хэбидя яʼ, Юрʼʼ Харв хэванʼ иртʼ тэвʼʼмахаданиʼ нултамиʼ. Выӈгад, хардахад миндаʼʼ хибяриʼʼ ӈоб тиканʼ нултамбидоʼ. Невхыʼʼ похот иринанаʼʼ мэсыʼʼ. Тэвадана яханиʼ савовна тэвваниʼ еʼʼэмня, ихиня хэхэʼʼ лаханако няʼʼайниʼ. Явʼ салаба нимня хэʼʼмяхаданиʼ яʼ ниʼ танэйниʼ. Сабкэй помна миӈаниʼ. Сидя хэвхананиʼ вадёданаʼʼ пякоцяʼʼ хаюрӈаʼʼ. Тарсиʼʼ пальʼʼ пэдарада яӈгу. Нюдяʼʼ токоцяʼʼ хаюрӈаʼʼ. Ваӈганʼ хаʼʼамсетыниʼ, танасетыниʼ, халмана миӈаниʼ. Хабэвкоʼʼ тиӈгаʼʼ. Ӈамгэ пиркана сехэры сидя таркаӈэ хая. Маниʼ маханяӈы таркамʼ нёдалӈаниʼ. Мале ӈахана хэʼʼмяхаданиʼ нёдана сехэрэниʼ ниʼ парондэйʼʼ ӈадиманзь пявэдоʼ. Тамна тоярмадавэйʼʼ. Иртʼ лекабтамбиниʼ. Хоркыʼʼ тоʼ салабанʼ хаʼʼмыниʼ. Мадаʼʼмахаданиʼ ӈаниʼ пэдарасавэй явна ӈадимяниʼ. Тоба Тарка яха то. Яханда хоркадёмʼ сыра пандавэда. Матолавада салмуйӈэ хэвы. Под мюʼ пакалъяниʼ. Сидя хэвхэмиʼ сисьда пэдара. Яʼ тир ниʼ танэйниʼ. Тамна тяхакумна мадавы яхамиʼ ӈаниʼ тоʼ. Нюмда тарця – Тоба Тарка яха.Сиднтет ӈэдалава хунатʼʼ сехэрымʼ нёда минаць миӈаниʼ. Мэта есяʼ ханмиʼ мэбеʼʼмы, ханземдемба, нултамба нивы тараʼʼ. Хадыта яхаʼ нимняʼ мерʼ ӈадимяниʼ. Тикахана тыʼʼ тэраба мэта ваʼ таня. Ёнданаʼʼ ӈэсыʼʼ тэраӈго пэрӈаʼʼ. Лабка таня. Тэмдорманʼ харвана тэмдорта. Саць тецьвамда хамедамиʼ. Сятʼ теберта мерця саць япы. Мятюванʼ харванинзь. Мяʼʼ паклавы. Ервда ханяхавʼ хэвы. Пэвдяʼ поӈгана нумгэриʼʼ ялкадарӈаʼʼ. Нув няна харприʼʼ сянакуʼʼ. Маниʼ тёрхадниʼ ханяцейʼ манзадаӈгаʼʼ. Пыхыданиʼ тамна тяхаʼ мэйрэйниʼ. Ёря соканиʼ сераниʼ. Иниʼ ядэлыдʼʼ. Нерни няна няхарʼʼ сехэрыʼ тарка. Малʼ ӈопой янʼ миӈаʼʼ. Сята няӈы сехэры ненза. Сидя яхана сабартана яхамʼ мадаби. Таддикахад яхаʼ лабтавна ӈа. Таняна ӈэлʼʼ сыра ӈэсь пирʼʼӈада. Яхаʼ ваӈган понʼ тарка пирʼʼ ӈамиʼ. Тикы хавна маханяӈы сехэры таня. Яхаʼ мал нямна ӈа. Ёнднаʼʼ ӈэсыʼʼ мюселава. Танлава яхаʼ матолавада сабарта. Пензя мюʼ паклоʼʼмахад хацяʼ нёда сероʼʼӈа. Танянанда янамбовна тана мэта. Выʼ терʼʼ екар ядэрӈаʼʼ?! Пунда яӈгу. Хардахад ӈэдалaӈгутаваниʼ мальӈгана нерданиʼ миндя ненэцямʼ хонраванзь тасламбининзь. Тедахавʼ хибяхартмʼ ниниʼ хоʼ.  Василий Пырирко падвы. Сидяӈгʼʼ пыда тадтавыда. Пеляда тад ӈадиманда яляхана ӈэӈгу."
https://vk.com/wall-147614552_299,Марина Яр сидяӈгʼʼ тадтавыда.
https://vk.com/wall-147614552_295,
https://vk.com/wall-147614552_293,"У ненцев кроме эпических песен, есть и лирические – хынабц от глагола хыноць - петь песню. Сегодня мы предлагаем почитать хынабц Недко Хынмовны Салиндер. Записал Няё Ейкович Вэнго.   30 чумов из берестяных нюков (хынабц)  На берегу Оби стоят 30 чумов, все нюки из бересты. Хозяин стойбища богатый человек. У него 10-тысячное стадо. Никто из жителей стойбища не соблюдал традиций, наказы стариков. Каждый день рыбачили, охотились. В одном из чумов жил бедный старик. Подходит он хозяину стойбища и говорит: – Надо бы принести жертвоприношение богам, задобрить их. Забейте семь телят. А хозяин смеётся вслед: – Смотрите, я же говорил, старый кушать хочет, вот и просит принести жертву. Не послушались они старика. А небо тем временем затянуло чёрными тучами. Старику ничего не оставалось, как принести в жертву своего последнего оленёнка. Соседи удивляются: – Старик убил последнего оленя, на что он будет жить? За всем этим наблюдал Нум и его помощники. – Не послушали они старика. Посмотрите на него, не пожалел последнего оленя, накормил нас. Не будем его трогать. Надо наказать этих людей. Подъехали боги на грозовых тучах к людям и никого в живых не оставили кроме старика.  АВТОРИТЕТ СТАРИКОВ НЕПРЕРЕКАЕМ, ПОМНИТЕ ОБ ЭТОМ! ЧТИТЕ И СОБЛЮДАЙТЕ ТРАДИЦИИ, УВАЖАЙТЕ СТАРИКОВ.  30 Тэмяʼʼ (Хынабц) Явʼ сядʼ ниня няхарʼʼ юʼʼ тэ мяʼʼ таня палавыʼʼ. Няхар юʼʼ тэ мядоʼ недиʼ лэкыкана, ейта сивня туда ӈадьдако ӈопой мядико. Мальця няра, юрцабеʼʼэ иридоʼ тикы мякна илевы. Тэ мядоʼ ервʼʼ ты илебядоʼ луцаюʼʼ ёнарʼʼ. Лаханакомʼ хоʼʼмахад сянеʼʼ поʼʼ иленакыʼʼ – тыʼʼ мякʼʼна падевыʼʼ. Ӈэвакотоʼ ниʼ хэӈоʼʼ тирʼʼ маʼʼлыʼʼ. Тюʼʼуй тирʼʼ нимня лабарць ӈэдалёртаʼʼ хэʼʼ хартоʼ помнандоʼ тасалкурӈаʼʼ. (Хынабцамʼ сяʼʼмэй яхад нумʼ няна ханавы хасава мэʼʼ ӈада). Ервотаваʼʼ таремʼ ма: - Тедаʼ ӈэдалёртаваʼʼ. Ӈацекыеʼʼ, хамедэйдаʼʼ! Ниʼʼна ʼʼёӈгоʼʼ хариʼʼмана сырӈаваʼʼ. Тэ мядоʼ ервота таремʼ мамононда: -Ӈацекыеʼʼ, ӈанораʼʼ сертадаʼʼ! Тованда ялянаʼʼ хуняна ӈанэрманзь хандаваʼʼ. Ӈанэрманаʼʼ нерня пуна пэвсюмяʼ няна, мальця няра, юрцабеʼʼэ ирираʼʼ пензеретаи. Нумда пэвсюма. Маниебʼʼнани"" няхар юʼʼ Тэмяʼʼ ириндоʼ мятʼ вэрналъядʼʼ. Мальця няра, юрцабеʼʼэ ириваʼʼ симзы пянда ядринʼ ӈамдыʼʼ. Макодаʼ сивня нярава пензерта хаʼʼмыʼʼ. Есьʼʼ тиʼʼ ниʼ харта ӈуркада. Мальця няра, юрцабеʼʼэ ириковаʼʼ пензерта ладада. Сейнаʼʼ пурцохаʼʼ тебвонда. Пензерта мунʼ нувоʼʼ пудхана хэʼʼнарць хэбянда. Ёʼʼ сэреркаʼʼна хэʼʼнарць хэбянда. Ервотаваʼʼ таремʼ ма: - Ӈацекыеʼʼ, тедариʼ ӈатенахарцяваʼʼ! Ирираʼʼ нярава пензерта ладвонда. Нумгана, яхана хаенада яӈгу. Мальця няра ириваʼʼ таремʼ ма: - Ӈавнаниʼ тарцядмʼ ӈэсетыдмʼ. Мюсерта хэӈгартʼʼ нултадмʼ. Тэ мядоʼ ервота, тебтаʼ ялэмбата хэхэʼʼ ханотʼʼ пыянʼ сиʼʼив ханамʼ хадаин! Тэ мядоʼ ервота ӈарка письӈэ ӈаʼʼнилебтеда: -Ӈацекыеʼʼ, ирираʼʼ ӈаворманʼ харбилыʼʼ. Ӈамсододдамда хала! Мальця няра, юрцабеʼʼэ ириковаʼʼ нярава пензерта синдакʼʼ мованонда. Ервотаваʼʼ хэбебтамбабаниʼ– няби сята хэв парманалъйʼʼ. Нумʼ ханя ялэвʼʼ. Тэ мядотʼʼ ервота мята сидиs няʼ сидяриʼ тёрейʼʼ: - Няхар ʼʼюʼʼ Тэмяʼʼ, тюʼʼуняʼ ӈадаʼʼ! Тедаʼ ӈанэрманзь хандаваʼʼ. Сиʼʼив юдмʼ пятамʼ ӈарка явʼ итʼ хатамладоʼ. Епар нумгана тыʼʼ мякна сюраʼʼ. Мальця няра, юрцабеʼʼ э иридоʼ тыʼʼ няʼ ялъйʼʼ. Ӈопой ӈавка хоʼʼрекомда мятʼ валӈада. Хэхʼ хананда пыянʼ хоʼʼрекомда нэкалӈада. Ӈарка явʼ няд тэ мядотʼʼ ервота ӈарка письӈэ ӈаʼʼнилебтеда: - Ти ӈацекыеʼʼ, теняна мадамзянёʼʼ, - Ирираʼʼ ӈаворманʼ харбилыʼʼ. Хоʼʼрекомда хадада. Нувʼ сырембʼ поёрць ӈамгэмда мэта? Тарця вади намдорць ервота нянаʼʼ тарензяда пармана. Тикахавад иринаʼʼ хоʼʼрекоʼ индатʼ манзьванаʼʼ лабцейнаʼʼ. Ӈаворць малехава ервотава ʼʼтаремʼ ма: - Ӈацекыеʼʼ, хамедэйдаʼʼ! Тедаʼ ӈэдалёдаваʼʼ! Ириндаʼʼ мякав мерцяндаʼʼ ваӈгохана хаюрӈая! Ервотаваʼʼ ӈэдалэйʼʼ. Маняʼʼ ӈодʼʼ ӈэдалэйнаʼʼ. Тирʼʼ пыяʼʼ хабтеʼʼэна ʼʼтэдревʼ тамдапинаʼʼ. Сарёкосавэйʼ, идмʼ танзероць мерця ладада. Манзьванаʼʼ ервотанаʼʼ тяхамна маньцейнаʼʼ са ʼʼӈаваʼʼ. Няхарʼʼ ю ʼʼтэ мятʼʼ неʼʼ, тэʼʼ идэхаʼʼна панридоʼ худырӈаʼʼ. Иринаʼʼ мякавмʼ вуниваʼʼ пэрʼʼ. Ӈарка явʼ няна идмʼ танзероць ладыбида. Няхарʼʼ ю ʼʼТэмякванд явʼ ендакана ӈэвтоʼ талиʼʼ тырцанаʼʼ. Нувʼ ялэмзь ханянаʼʼ хасерʼʼ. Няхарʼʼ юʼʼ Тэмятʼʼ нехавʼʼ исьлиʼ вэӈгартʼʼ юркнадоʼ яӈгу. Ервотаваʼʼ таремʼ ма: - Ӈавнанда сяʼʼмэй яхад сит ханадамзь. Тедаʼ иринд нюӈэ хэбат тара. Тэ мядотʼʼ луцаюʼʼ ёнармʼ тэданд мэӈгудава. Ирир сававна пэрат! Сяʼʼмэй янʼ сит хаʼʼавраӈгудмʼ. Тикахавад хэӈоʼʼ ервота иринда нюӈэ хаʼʼаврада. Несэй янʼ ямдэйдʼʼ. Илебямʼ пэртя ӈэхая. Мро ӈэва сяхаринда вэва. Ёнреʼʼ экомда сямэр ӈопой пихиня тэсипойʼ хаё пиртада. Ханондава серʼ ӈахат таня. Похоʼ ханондабат тюʼʼуд сыртиʼʼ инʼ сававна хаʼʼмаӈгун. Тиканда иринатʼʼ ервы сехэрымʼ тидпойʼ нёдад.  Тедаʼ вадёдана ӈацекыʼʼ, тюʼʼу миндя илебей хасевʼʼ, пирибтиʼʼ еʼʼэмня хынабцамʼ мэʼʼмы Недко Хынмовна Салиндер. Пыда мята Хадытеʼʼэ няʼʼавхы тоʼ вархана палы. Пя хардакода ӈаниʼ таня. Нюдаʼʼ, нюта ʼʼ ню няць иле. Тоʼ сёвна халэʼʼ танабʼʼ – пыда таӈга илесеты. Манзарава яляхананда невхы сёʼʼ, ярабцʼʼ сёʼʼ мэць сёрида вымдасеты. Ситя тэлтамбавы, мутранʼ, падартʼ паднавы Няё Ейкович Вэнго. Салехардахана иленя, «Няръяна Ӈэрм», няби «Мынико» газетахаʼ редакцияхана манзарана.  фото из открытых источников."
https://vk.com/wall-147614552_289,"Спасибо вам, дорогие подписчики, что вы с нами, что вы нас читаете. Газета ""Няръяна Нгэрм"" и ""Мынико"" теперь в Инстаграм!  ""Няръяна Ӈэрм"", ""Мынико"" газетахаюнаʼʼ ""Инстаграм"" сетьхана хоӈгудаʼʼ. Ти: https://www.instagram.com/nn.yanao/  Пыхыдадаʼʼ таня падыдаʼʼ, толабидаʼʼ, ненадумдамбидаʼʼ. Сиддаʼʼ ӈатеваʼʼ!  #Ямал #НяръянаНгэрм #Мынико #ненцы"
https://vk.com/wall-147614552_287,"Ассоциация ""Ямал-потомкам!"" провела рабочую встречу с членами правления. На повестке дня вопросы о проделанной работе за 2017 год, об утверждении плана на 2018 год и о подготовке к выборам Президента РФ.  Тасалкуць Хэвы си” ив яляхана «Ямал-ню”на”я!» ассоциация правления’ тер” тасалкуць. Пыдо’ тюку по’ нюртей нидо’ ядабта”. По’ ямбан’ ӈамгэ сава серо” сертавамдо’ тасламбиць. Сямян нита нерня Ассоциацияна” президент Эдуард Яунгад вадам’ хэтась. Пыда ты” сапо” лана ирыхана яна” президентад тэраӈгована” нямна лаханась. Манисяв, маня” ӈэрм’ терӈэ тэраӈговахана варева мэпна тара. Тад нерня ханзер” илевава” тэраванда ненэцяӈгдана” переӈгу. Ӈадьбята таславы яляхана нерняку ӈэбна сава. Пуна Салехардахана сертаванда «Этнопарк Ангальский мыс» нямна тасалкуць. Тикадо невхы иринана” хэбидя’ я ӈолвахана ӈэӈгу. Таняна Ямалхана иленаӈэ тодо’ тэнз мэта ӈэрм терӈэ илма” манэ”лабтамбаӈгува”. Тедари’ тарана падро” тасламби”. Харада, валерта ӈока. Нюрте ява” нямна ӈэда падро’ тидхалеӈгува”. Пуна ненадумдаӈгудо’. Тикарихина мядона” мяраӈгудо’. Тарана ӈамгэдамдо’ ненэцяӈгат” тэмдабаӈгува”. Яра ирыхана Шурышкарской районхана асоциацияндо’ отделений’ ӈэвахана мэванда ненэцяндамдо’ тэрабаӈгу”. Таня правления’ тер” ӈэдалёрманзь пэрӈа”. Тикы хавна райондо’ ерв ня’ ӈобкана серодо’ минревандо’ няю’ падарм’ падаӈгу”. Ӈарка Ассоциацияна” по’ ямбан минреванда серкана” Ямална” тер” ӈани’ мэванзь пэрӈа”. Хахаяда яля юрист” семинарм’ Тюменьхана мэта”. Таня” «Ямал-ню”на”я!» ассоциация ненэцие” нядабада юрист” ӈани’ ӈэдалёрта. Пуда нядмадамдо’ пюна” ненэцие” падро” тасламбиць.Яӈгумы ненэцие нямна ӈэвыць. Ассоциацияна” есяда ӈока ниба ӈа’ӈод” хибяхартамдо’ нядмасипой ниць хае”.  Сидяӈгахана правления’ тер” тасалкурмы” маниеда”. Марина Ярой’ падвы"
https://vk.com/wall-147614552_286,"На Ямале стартовал конкурс на присуждение специальных премий имени П. Салтыкова, Л. Лапцуя, С. Ирикова – за лучшее освещение на родных языках тематики сохранения и развития культурного наследия коренных малочисленных народов Севера в печатных изданиях региона.  Конкурсм’ мэ”ӈава”  Мале танякуна ӈэрм’ тер” серо” тасламбада департаментва” конкурсм’ ӈадимдесь. Ямалханана” харто вадавнандо’ паданана” ненэця” Прокопия Салтыков, Леонида Лапцуй, Сергея Ириков ” нюм’ мэта премий ня”амарпа” пяць. Ненэй вадавна, хаби”, тасу хаби” вадавна падвыдо’ округханана” ӈадиберта” газетахана” , интернетхана ӈадибермы” ӈэбто’ тараць. Хусувэй по’ конкурсхана мэван’ харвана” ненэця” ӈокма”. Маня” ненэй ненэцяӈэ нина” ӈобтикы конкурсан’ манзаидо’ ӈэдарамбидо’. Ӈока хибя” падвыдо’ «Няръяна Ӈэрм» газетахана” тамбидо’. Редакторна” тидхалемяхад пунари’ газетан’ пэръяна”. Лимбя иры’ пудана яляхана ӈани’ конкурсана” ӈэвам’ ваде”лаць. Тюку по’ манзаяидо’ ты” сапо”лана иры’ ю” самлянзимдей яля’ ӈэсонд ня”амарпаӈгудо’. Падвыдо’ мяд’ тер”, община” манзая, Ямална”, вадана” нямна ӈэӈгу”. Нерня хамвы ненэця” самбляӈг ю” ёнар” есям’ ня”амаӈгу. Маня” ненэй ненэцяӈэ поӈгнана” тарця нина” конкурсхана нерня хамормы” нюбедо’ тарця”. Сямянхат нерденаӈэ 2012 похона Марина Яр премиям’ ня”амадась. Пыда «Няръяна Ӈэрм» газетахана манзара. Пуданда Тазовской районхы паднана, юнета не Надежда Салиндерась. Пыда иланда ’ ямбан’ падвы книгыда толабасетына”. Никита Анагуричи Надымской район тер. Пыда ӈобтикы иланда ямбан падна. Невхы илемида толабаб тэри хайнасеты”. Алла Вануйто, Елена Салиндер школахана ӈацекы” вадан’ тохоламбадаха’. Алла Хосевна Сёяхахана ненэй вадавна падна, толаӈго вы’ тер” ню” тохоламби. Елена Николаевна Салемалхана ӈобтикы ӈацекы” тохоламби. Ти, тюку нита” тотрев конкурсан’ паднада”. Маси’ поӈгнанда сяхари ненадовна юнета ненэць” ӈадимда. Падвыда” няна” ӈэдарамбида”. Пуна ӈадимберта газетаханана” харта” толабаӈгуда”.  М. Марюй’ падвы. Сидяӈг” пыда тадтавыда."
https://vk.com/wall-147614552_284,"На КПП появятся средства связи, видеофиксации и «тревожные кнопки»  СЕХЭРЫ МАНИЕӇГУДОʼ  Михаил Каган Салехардхана ӈэвахы ерв, машинʼʼ маниенаʼʼ нида ӈобтʼʼ малэйдась. Пыда таремʼ мась: - Тюку поʼ нумнаʼʼ хамедита яӈгу. Ханяӈэхэна ибеворӈа, ӈани яляхана тецьхаворӈа. Ненэцяʼʼ сехэрэвна таремʼ ӈодʼ ӈэдалёрӈаʼʼ. Маняʼʼ тасламбинаʼʼ. Пуня организацияхатоʼ ӈэдолэйнаʼʼ. Тамна тидпой падродоʼ сертабидоʼ. Тандая Надымʼ маркад миндя сидя машинʼ мрын таркавэхэнзь. Тоенана яʼ ни нэкалӈахаюнаць. Тадри радио-телефонмʼ мэтаваʼʼ. Нюмда ""Тревожной кнопка"". Сехэрымʼ маниенаʼʼ департамент терʼʼ ӈобʼ савовна манзараʼʼ. Округхананаʼʼ Россияʼ УМВД няд паӈгадёда Госавтоинспекция вэва нумгана сехэрымʼ пакалпаӈгуда. Комиссия ватода тарця: - Хибяʼ муӈганаʼʼ нибняда намдорʼʼ, тарця машинмʼ мэта ненэць падронаʼʼ саирмана ӈобʼ ериберта.  В. Пыриркоʼ падвы."
https://vk.com/wall-147614552_283,"Тадриʼ машинʼʼ ӈэдалёлаӈгудʼʼ Яра ирыʼ ерня Новой Уренгойхад, Красноселькуп ӈэсондʼ ӈэда сывы сехэрымʼ лакамбойʼ, сата тецьдиʼʼ тебʼʼмахад таладоʼ. Таддикад Лабытнанги маркад Войкары, Мужи - Азовы - Тэги ӈэсондʼ вэӈгалёда сехэры манзара. Таняна иба ӈэсь пэрӈа. Тандая Войкары хардахад Мужи ӈэсонд ӈэда сехэрымʼ етя манзарана комиссия манэсарӈадась. Максим Першиков, округанаʼʼ сехэрыʼʼ маниена хозяйстваʼ ерв таремʼ мась: - Теда вадетаваʼʼ ӈани сехэрэтʼʼ саць тоена. Таняʼ тарана мирвеʼʼ етреʼ ӈэдарамбасетываʼʼ. Тикы сехэрымʼ хэвдембада Салехардахад - Яр-Саляʼ ӈэсондʼ вэӈгалы. Таняна тедамбойʼ саӈговота тракторʼʼ ниваʼʼ ӈэдарамбюʼʼ. Салаба тарсиʼʼ нянзи. Ӈулиʼʼ нянзяда салаба 38 сантиметрариʼ. Юкад вата няхарʼʼ сантиметра тамна тараʼʼ. Тикавахана еръй тракторʼʼ салабаʼ нимня ханаць пиртадоʼ. Тедамбой сата тецьдиʼ ӈатеваʼʼ. Манзара пэʼʼмавахаданаʼʼ сывы се- хэрынаʼʼ етре салмуй ӈэӈгуʼʼ. Яра ирыʼʼ пудана яляханаʼʼ нерденя машинʼʼ ядэлаӈгудʼʼ. Салехардахад Надым марад ӈэсондʼ едэй сертавыʼ нимня нитоʼ пумна няхарʼʼ саӈговота машинʼʼ ӈэдарамбаӈгуваʼʼ. Ӈопой машин саӈгомда 3,5 тонна ӈэбта тара. Тедамбойʼ Салехардахана иба. Надымахана мале сата тецьдяʼʼ тебаць. Тиканда нитоʼ пуд миманда машинʼʼ ӈахакуд ӈобт ʼмаʼʼламбидоʼ. Тет ӈобʼ толас машин ӈобкана ӈэдалёбтоʼ, нитоʼ пумна тидхалё ӈэдабтамбинаʼʼ, - Максим Першиков ма. Сехэрыʼʼ маниена департаментʼ ненэцяʼʼ мале сян постмʼ ӈабтавыʼʼ. Новой Уренгойхад, Пангоды, Коротчаево, таддикахад пуняюʼ машинʼʼ маниена постʼʼ мале манзараʼʼ.  Х.Нямбараʼ падвы"
https://vk.com/wall-147614552_281,"Тыбэртя’’ Ямал’ яхананаˮ малюртаˮ.  Ты’ саполана’ иры 25 яляхана «Оленеводы мира» Ассоциация Совет’ манзаям’ тасламбадаˮ нюртей мэва Саляˮ-Хардахана малёда. Совет’ манзаям’ теда’ нерня минренам’ Сергей Харючим небой по’ Швецияхана ӈэвы тыбэртиˮ VI Весмирной конгрессхана тэрадунзьˮ. Теда пыда Ямал’ яханана Законодательной собрания’ председатель’ марцьхэӈэ тара. Вице президентаӈэ тэравэхэ’ – Эллен Инга Тури – пыда Норвегияхад ӈа, Юха Мага – Финляндияхад ӈэда. «Оленеводы мира» ассоциация’ манзаямда мале сидя юˮ по’ минреда, таняна юˮ я’ терˮ тыбэртяˮ ӈобкана манзараˮ, пыдо’ ӈэрм’ ненэциеˮ серо’ тасламбиˮ."
https://vk.com/wall-147614552_280,"Сехэрыʼʼ нэбиʼʼ  Информация о работе ямальских зимников на 31 января  - «Салехард-Надым» – разрешено движение для всех видов ТС массой до 20 тонн;  - «Уренгой-Красноселькуп» – разрешено движение для всех видов ТС массой до 30 тонн;  - «Лабытнанги-Мужи-Азовы-Теги» - разрешено движение для всех видов ТС массой до 20 тонн;  - «Аксарка-Салемал-Панаевск-Яр-Сале» – разрешено движение для полноприводных ТС до 10 тонн. Участок Салемал-Панаевск в эксплуатацию не принят, идёт работа комиссии."
https://vk.com/wall-147614552_273,"Хабэча Яунгад: тидʼ манзараванда еʼʼэмня, Тюменяхана ӈэда «Клуб - 7 организация» нянда «Маэстро года» нюм’ миˮмыˮ"
https://vk.com/wall-147614552_271,№ 4 (4661) 2018 поʼ январь ирыʼ 27 яля
https://vk.com/wall-147614552_269,"По’ тяхамбавы”  Ӈоб” потна” ӈацекы Эдик Яр ӈыхы сэвта сыло”махад нерде ӈока ненэцие” понд еремя. Сэврида мэ”ӈась. Нюрте Елена Николаевна Окотэтто хадамда ядабта. Торават- ӈаха’. Ӈани’ торамдаванда ненэциеда” мале лохом’ пандавэдо’. Лимбя ирыхана хусувэй по’ Салехардахана илена” ӈэрм’ тер” нидо’ ядабтамби”. Тикым’ «Ямал - ню”на” я!» ассоциация минрена серʼ. Тюку по’ «Добрые встречи старых друзей» ӈобтʼ тэввамдо’ нюмдевэдо’. Тарем’ по’ тяхамбавы” нидо’ лаханако няӈа”. Ехэрана” нидо’ торомдамби”. Лаханакурмандо’ помна хынотаха” инзеле”. Трани” мание”. Нюрте нерандо’ няд ӈэрм’ тер” серо” тасламбада ерв” лаханаць. Пыдо’ пон’ манзаравы” вэсако”, пухуци” ненадумдаць. Конкурсхана мэвы ” илаӈгы ненэцие” ваде”- ӈаць. Ӈуда’ тер”, грамота” няхато’ миӈаць. Пуна хусувэй лаханаван’ харвана ненэця” вадидо’ мэ”эйдонзь. Няхато’ сейхад ӈэда вади” хэтаць. Тикы хавна «Мел не» клубан’ ядэрта” не” сэдвыдо’, паӈгалмыдо’, падтавыдо’ тэвравыць. Манзаяхатато’ выставкам’ сертаць. Хусувэй хибя манэць пирʼʼӈадась. Тарем’ Салехардахана илена” ӈэрм’ тер” нидо’ ядабтаць.  Сидяӈгахана таняна мэвы” ненэцие” маниеда”. Марина Ярой’ падвы.  фото: Марина Яр"
https://vk.com/wall-147614552_268,"Сянʼ тымˮ мэтаваʼʼ  Сяӈок тыˮ ненэцяӈгана тараˮ? Тикы сермʼ илеванаˮ ямбанʼ тасламбива”. Луцаˮ таремʼ лаханаˮ: - Ямалханаˮ саць ӈокаʼʼ. Хойʼ няна мядʼ терсавэй ненэцяˮ тэхэтˮ илеˮ. Научной центрахана манзарана нинаˮ хэвы похона Ямальской районʼ няна манзараць. Валерий Кибенко, учёнойваˮ таремʼ лахана: - Мань мале сянʼ ниниˮ няʼ ӈобтаремʼ вымна ӈэдалёрӈаваць 2016 похона cидя экспедицияваць. «Буранахана» ненэцяӈг тэворӈаваць. Юрˮ мянʼ мядʼ терˮ иландоʼ нямна хонрамбиваць. Хартоʼ тыˮ мэтаˮ – 87 мядʼ терˮ. Ӈопой мякна 33 тымʼ мэта. Тэта ненэць хасава илевысь – няхарˮ ёнарˮ тыˮ мэˮмыць. Сыра ты” нядарим ӈаворӈаˮ Таˮ ӈаврадоʼ ӈока – тудокоˮ, ӈамдэдˮ. Учёнойˮ ненэциеˮ хонрамбавыдоʼ: - Тюку похона ненэй ненэць сяӈок тэндаˮ ӈэбʼ тара? Выʼ терˮ таремʼ лаханавыˮ: - Ёнарˮ тыˮ мась. Тедаʼ вадетидоʼ самляӈг юˮ – юрˮ тыˮ, нянанаˮ саць тянё. Нябиʼ ӈобʼ вадетадоʼ еся сехэры. Саць ӈарка ямʼ ханась. Ханяӈы ненэцяˮ еся сехэрымʼ савовна вадеˮӈадоʼ. Пыдоʼ ӈаврадамдоʼ, ӈаниʼ тарана ӈамдэдамдоʼ тэмдаванзь поездхана мяктоʼ тэволаˮ. Хойʼ няна иленя ненэцяˮ таремʼ лаханаˮ: - Тэнаʼʼ ӈамза ёльце мирциʼʼ. Ӈарамда сероˮӈа. Теда ӈопой килограммада 200 еся ӈэбта сава. Нябимдей категорияда 150 еся. Яханаваʼ мальӈгана тытоʼ пениˮ, хобˮ нянандо’ хаеба харвэйдоʼ. Учёнойˮ ӈацекытоʼ ханяна илевамʼ хонрабиць. - Пыдоʼ ӈарвоˮмахандоʼ ханяна илеванʼ харвавамдоʼ хартоʼ таслаӈгудоʼ. Тюку похона тохолко сероˮӈа. Манзаядамдоʼ пюбтоʼ тарава. Хибя хойʼ няна илеванʼ харва, таняна илея. Хартоʼ сертоʼ. Теда ӈацекы хасаваˮ, пирибтяˮ хойʼ няна сабе илеванʼ ниʼ харваˮ. Пыдоʼ нисянатоʼ, небянатоʼ тотревʼ иландоʼ нидоʼ маниеˮ. Ӈопой Ямальской районхана илена хасава недамда Пэˮ нядʼ интернетхана ховы. Таддикахадʼ мяканда тэвравэда. Ӈани ӈопой хасава пирибтядамда Сё-яха нядʼ ховы. Тынаˮ сиднаˮ илебтембиˮ. В. Пыриркоʼ падвы. Сидяӈгахаʼ пыда тадтавэхэюда.          фото: Василий Пырирко"
https://vk.com/wall-147614552_262,
https://vk.com/wall-147614552_261,
https://vk.com/wall-147614552_260,
https://vk.com/wall-147614552_259,
https://vk.com/wall-147614552_258,"Голосование начинается с 15 января! Друзья, поддержим Екатерину!"
https://vk.com/wall-147614552_256,
https://vk.com/wall-147614552_255,Мэбета хасава!
https://vk.com/wall-147614552_252,
https://vk.com/wall-147614552_250,
https://vk.com/wall-147614552_249,
https://vk.com/wall-147614552_248,
https://vk.com/wall-147614552_247,
https://vk.com/wall-147614552_245,
https://vk.com/wall-147614552_244,
https://vk.com/wall-147614552_243,
https://vk.com/wall-147614552_242,
https://vk.com/wall-147614552_241,
https://vk.com/wall-147614552_240,
https://vk.com/wall-147614552_239,
https://vk.com/wall-147614552_238,
https://vk.com/wall-147614552_237,
https://vk.com/wall-147614552_236,
https://vk.com/wall-147614552_235,
https://vk.com/wall-147614552_234,
https://vk.com/wall-147614552_233,
https://vk.com/wall-147614552_231,"Си""ив яля ямбан' санаторной школахана  сюдбина"" пирдырн,а! ""Земля надежды"" нюбета лагерь манзара!"
https://vk.com/wall-147614552_230,
https://vk.com/wall-147614552_229,
https://vk.com/wall-147614552_227,"Ненэй вадава"" ӈобкана тохоламбива""!"
https://vk.com/wall-147614552_225,
https://vk.com/wall-147614552_223,"Ханзер"" иледа"", мань сава нини""?"
https://vk.com/wall-147614552_222,
https://vk.com/wall-147614552_220,
https://vk.com/wall-147614552_219,
https://vk.com/wall-147614552_218,"Санкт-Петербургхад ӈэдаравы"" сидяӈг""! Ёльце илека""👍👍"
https://vk.com/wall-147614552_216,
https://vk.com/wall-147614552_215,
https://vk.com/wall-147614552_214,
https://vk.com/wall-147614552_212,Валентин Вальгамов концертан' хэсь тара!
https://vk.com/wall-147614552_210,"Ямал' тер"" сюдбина"" ""российский север"" форуман' ӈэдалы""! 150 ӈэрм' тэнз ӈацекы"" ненэця"" Красноярск маркана ӈобт малюрта""."
https://vk.com/wall-147614552_202,"Сидя  алфавит- пэдара тер"", неша диалект няби ненэй ненэця"" диалект!"
https://vk.com/wall-147614552_201,"Ненэй вадава"" тохоламбива""!"
https://vk.com/wall-147614552_199,"Ямал' тер, манзая няю тохолкодина"", ханзер"" иле"", ӈаво манзаи"" нерня' минре"", теда ӈобкана таслаӈгува!  Хусувэй по' ӈэрм' тер ӈацекына"" ӈокамда""мадоʼ школандо' пуд Тюмень март' манзая' няю' тохолко хан""ӈа"". Ӈавна выӈгы ӈацекы"" ты"" лекараӈэ, ненэцие"" лекараӈэ, ӈацекы тохоламбӈэ тохолкосеты"". Теда илма"" несэйма. Хуркари едэй илека манзая"" ӈадимя"". Ӈэрм тер ӈацекына"" ӈобтарем' хуркари илека едэй манзаи"" няю' тохолку"". Ӈобтоʼ Алексей Худи. Тарем' лахана:  - Теда тюку яля' илма"" несэйма. Ямал яханана"" хусувэй по' газм' тю""у тарпрамби"". Тад пуна ими' ядэрӈа. Ӈамгэ маня"" яхана"" луца"" манзараванзь турӈа"". Ненэй ненэцяӈэ хар""на"" яна"" нина манзараб""на"" вэва ӈэдакы? Теда' нефтегазовой колледжхана тохолкудм'. Сяхари' Ямал яхани' хандадм'. Буровой установкs ӈабтамбаӈгудм'.  Ӈани ӈопой лаханакурць ня""мэваˮ Ульяна Лаптандер. Теда харта вадекарӈамда, ханзер"" иле, ӈамгэ' няю' тохолку?  - Ненэй ненэциена"" падаркана саць сававна ехэра"". Мань юристӈэ тохолкудм'. Ненэй ненэця"" законодо' теневабто' тара. Тохолко мале""мяхадани хой' няӈы нини"" нядабаӈгудм'.  Мякдандо' ӈаха""на ӈарка маркана мэбто', ӈацекы"" ихинандо' ӈули"" хой' ня', тэхэто' ладарӈа"". Тандая' тохолко товы ӈацекы"" ӈобкана перебато' сава. Нито' пармаӈэ тараӈгу"". Тедахав' хуркари"" мутра"" таняˮ. Мале сян' по' хэ""мяхад Тюмень марадм' торjмдаӈгудо'. Всеволод Худя мале нябимдей поʼ таняна тохолку. Пыда нида ӈулиˮ хамедамбида.  - Тандая' тохолко пэвы ӈацекы"" мякто' ладарӈа"". Ӈамгэ' пиркана ӈарка хардаха""на иле тохода"". Пуна тамна мякто' хэван' ни"" харваӈгу"". Тюмень маркана тедари' ёхоборӈа"". Алексей Худи тарем' мась:   - Мар"" ӈарка. Ненэцяндо' саць ӈока. Мал' ханяхав' паромби"". Ядэрта машина пирхата ӈока. Ханяӈэхэна сехэрэми' ёцетыв. Пуна мале пон' Тюменяхана тохолкода няхани' телефонувна лаханасетыдм'. Тадхава си""ми нядасеты"". Тикахав сер' ни ӈа"". Хуняӈы яляха""на ехэрана марадм' самляӈг ӈудани таркадарев тохолавась.  Тюменяхана Общественной организация таня. Ӈацекы"" ненэця"" ӈобӈгэв ма""люрӈа"". Тикы ямдо' ёльце харвобтадо'. Пыдо' нянадо' ненэй мят' тюва то""олха ӈэсеты . Ядембада сяйкоцям' ӈэрпахая нито' ила' нямна хонаркосеты"". Хибя ханяна илевамда вадета. Ӈопой вадахана, ӈацекы ненэця"" нылана пэрӈа"". Ирина Малых нида нерня' пэртя не, варемда мэ""ӈа. Тарем лахана.  - Хусусэй по' ӈэрм' тер ӈацекы"" Тюменян' тохолкованзь турӈа"". «Кедр» организация ӈэрм тер ӈацекы"" е""эмня сертавы. Пыдо' таня' турӈа"". Сяйнзетыва"", ненэй вадавна лаханакурцетыва"". Хуркари мероприятиха""на, форумха""на, конференцияха""на мэсетыва"". Cянакосетыва"".  Яна"" тер"" манзаядамдо' тохоламбадина"" ты"" пэрти"", халям' хадабади"" ню"". Ямалхана соявына"" ханярина танярина мэб""нанда"", ненэй ненэць ӈэвамда"" ӈоб' тенера. Ненэй вадара"" ӈоб' нерня' минрера"". Тамальӈгана ненэй ненэцяӈэ я' сяр' нид нива"" ёход"".  Н.Хороли' падвы.  #НяръянаНгэрмХороляНаталья"
https://vk.com/wall-147614552_198,"Ямал' тер"" ӈацекына"", Петербургхана тохолкодина"", молодежной форумхана сянакурӈаць. Форумдо' тарем' нюбеӈадо'- ""Санкт-Петербург - территория национального согласия"". #СеверноеИздательствоНяръянаНгэрмЯмальскоеЗемлячество"
https://vk.com/wall-147614552_197,
https://vk.com/wall-147614552_196,"Пэдара тер"" хасава""!"
https://vk.com/wall-147614552_195,"Наталья Хороля' Пуровской я' няю ӈэдалёрӈась. Таняна кочевой школа, детский сад манзара. Сидяӈгаха"" сырӈада"". Тад пуна Не Хороли' вадетада ханзер"" пэдара тер"" ненэй ненэця"" иле""."
https://vk.com/wall-147614552_194,
https://vk.com/wall-147614552_192,"Мюсерта фестиваль  Екатерина Салиндер, ӈоб сёётэй нева"", ямданана фестивалян' ӈэдалёрӈась. Ненэй некоцява"" наӈэдя пилю иры' ямбан' ехэрана яхана мядоӈась. Фестивальдо' нюм' «Манящие миры. Этническая Россия». Сахалинской областяхана ӈась. Сахалин' ӈохона сидя ю"" си""ив ӈэрм' тер"" ненэця"" иле"".  Фестиваль Южно-Сахалинск, Невельск, Холмск маркана"" ӈась. Тад пуна ӈани ехэрана март"" ӈэдалэйдаць. Ульт"", нанайц"", эвенк"", нивх"" илелава няна фестивальм' ӈани мэ""ӈадонзь. Тикы ненэцие"" тэнз"" фестивалян' тоць.  Ӈокханда юкад вата тет яля' ямбан' Сахалинкой область няна ӈэдалёрӈась. Хусувэй ненэця"" тэнз"" харта вадавнандо' сё"" мэ""ӈаць. Тарабцодо' манэ""лабтамбиць. Паской ембдяродо' ӈадимдембиць. Мастер-класс сертабиць.  Мюсерта фестиваль ӈэрм' тер"" ненэцие"" илам' манэ""лабтамби. Я' сяр нина нидо' теневавандо' е""эмня ӈадьбято' ӈобт ма""люрӈа"". Россиява"" ӈарка- мэбеӈа. Ныхыда ненэцяӈгат ӈа. Ӈани ханяхартахана таӈок ненэця"" тэнз"" яӈгу.  Екатерина Салиндер Ямал' ямда фестивальхана хынабтамбидась. Пензеретась. Ня вархана мэта ӈамгэм' мэ""ӈась. Харта падвы"" сёда"" ӈадимдесь. Таддикахад Семён Няруй «Суляко» сём' хынотаӈэ няданда хаӈаць.  Екатерина Салиндер мась:  - Фестиваль ӈопой маркана нись ӈа. Хусувэй яля едэй март ӈэдаласетына"". Ямданана"" то""олхава"" ӈэсетыва"". Ӈадьбята мэтава"" мюсерта фестивалм' нюбе""ӈа. Хуркари ехэрана ненэцие"" манэ""ӈадамзь. Тарем' ядэрама мань нянани ёльце илека. Ямал' яни' сё няни инзелевы"" савовна намдыдонзь.  Тюку ӈэрёхона Якутия республикахана межрегиональной конкурс ӈэӈгу. Таня хэванда ненэць ӈока. Хусувэй тованда артист харта ямда хынабтамбаӈгу. Ӈэрм' тер"" ненэцие"" культурам' тю""у ӈадимдембаӈгува"". Хибя нерня ха""амавам' пыдара"" Россия терӈэ таслаӈгура"".  Н. Хороли' падвы, Екатерина Салиндер сидяӈг"".  #НяръянаНгэрмЕкатеринаСалиндер"
https://vk.com/wall-147614552_190,"Илека группа н,эвы! Ямал' тер"" ненэця"" нямна н,а."
https://vk.com/wall-147614552_189,"Надежда Сэротэтто сёмда ханаӈгуда.   Надежда Сэротэтто ненэй некоця, индта ӈули пирӈада. Пыдара"" Ямал' терӈэ"" мал' теневара""ма"", сё мэта пирибтя. Ӈавнанда мята тер' выӈгана мюсерӈаць. Тад пуна Панаевск хардан' ха""амвы"". Надежда нюдя ӈэдаханда сё мэ""мы.  Мале ӈока по' хая"". Теда ханярина танярина теневадо'. Тюку яляхана"" пыда сё мэта не. Москва маркана тохолкусь. Тохолковамда тюку та маӈгты' ирыхына ёльцедась. Тохолкулва мята «Гнесинкам'» нюбе""ӈась.  Тюку ӈэрёхона Ямал' тиӈгывна ӈэда хардамна"" сёда мэць ӈэдалёрта. Ӈули"" нюрте Новый Уренгой март нултаӈгуда. Тад пуна Тарко-Сале, Губкинский, Ноябрьск, Муравленко мал' манэтыда. Мат яля Ямал' маромана"" ӈэдалёрта. Концертанда нюм' «Необыкновенное чудо».  Нюртей концертамда небой ӈэрё Салехардахана ӈадимдедась. Нюдя певдэй ирыхана КДЦ мякна Салехард тер"" ма""лыць. Товы ненэць ёльце ӈокась. Ӈэрм' тер' Надяндо ня ӈобкана сёмдо' мэ""ӈадонзь. Надежда хавна тамна сё мэта"" артист таняць. Вэба иры' сидя юдимдей яляхана Надежда Сэротэтто Ямал' ня' мядоманзь ӈэдалаӈгу. Тарко-Саля хардахад сё мэта группа «Мinus 40» няби хынота хасава Василий Худи Надежда ня ӈобкана"" ӈэдалёртӈаха'. Сита нядабада Москва маркад ядэрта композитор Андрей Харченко, нядабаӈгу.  Маня"" сава нява""- Надежда лахана: - Мань ихинани ёльце маймбидм'. Тянёмбовна сейми ледре. Хусувэй сёми сейхадни паӈгады. Нини"" е""эмня пыхыдами' нерня минрев. Луца вадавна сёни"" таня"". Ненэй вадавна ханя"" таня"". Нюдя ӈэвани мальӈгад сё мэ""ӈадм'. Тамальӈгана мань сё мэта неӈэ хэвандяӈэ ӈоб"" нидамзь тоса'. Мань тюку яля' сёсипой иле нив пирас. Ненэй сёми ӈоб"" нерня минреӈгув. Ямал' тер"" нини"", сидда ёльце ӈатедм'. Концертхани' тоида"". Ненэй сёва ханаива"".  Надежда манзаяда ӈока. Ехэрана я' няю ханӈась. Италиян' тэворӈась. Милан маркана мэсь. Таняна «Белый ягель» кином' манэ""лабтава е""эмня ха""ӈадонзь. Газм' тэвабада ненэцяӈг тэворӈась. Якутияхана ненэй сёмда ханадась.  Н.Хороли' падвы. Надежда Сэпротэтто сидяӈг""  #СеверноеИздательствоНяръянаНгэрм#НадеждаСэротэтто"
https://vk.com/wall-147614552_186,
https://vk.com/wall-147614552_185,
https://vk.com/wall-147614552_183,
https://vk.com/wall-147614552_177,"В гостях у Харитона Вануйто. Корреспондент газеты,  Наталья Хороля  увидела, как снимают наши любимые программы на ненецком языке."
https://vk.com/wall-147614552_174,"С днём знаний, друзья✍🏻🙋‍♂️🙋Мальчишки и девчонки, а также их родители, терпения вам🙈Хороших отметок👌Грызите гранит науки📚"
https://vk.com/wall-147614552_173,
https://vk.com/wall-147614552_170,"Ӈэрм' тер"" ӈацекы"" форум мэта""."
https://vk.com/wall-147614552_169,"✌Друзья, как прошло ваше #лето? Отправляйте свои фотографии. Кто-то ездил в жаркие страны🌴💃А кто-то отправился в родной чум☀Делитесь вашим #кусочкомлета❤"
https://vk.com/wall-147614552_167,"Харитон Вануйто Халмер седе ( Тасу я) няю ӈэдалёрӈась! Тюку си""ивхана ядэрмамда ""Ялэмдад Нумгы"" передачахана манэ""тара.  Смотрите передачу ""Ялэмдад Нумгы"" на первом Арктическом (Ямал-Регион) в пятницу в 12:00. Харитон Вануйто расскажет о суровых буднях Тазовских рыбаков. 😎👍👌✌🐡"
https://vk.com/wall-147614552_166,"👍✌Давайте поддержим Елену вместе🙏Выбираем эмблему проекта ""Чистый берег""🌲🌳Елене нужна наша помощь. Она делает доброе дело👍 На благо своей малой Родины👏👏👏"
https://vk.com/wall-147614552_165,"Пилё” иры’ сусаванзь мэ!  Нума” сельбя няю ярэй. Тана’ ядембада хая. Пилё” ирыхана яля” япворӈа”. Паранавы пэдара хабты. Ткта ту яӈгу. Тю”уд тиртя ӈанохана тум’ маниена” вэдепидо’. Ядембаванда маляӈгана 330 ӈок я’ паранась. Ӈока пэдара паранась. Ӈопой ёнар пир ненэця” тута тум табламбидонзь. Харна” тум хабтабадина” хавна нядаӈгованзь ӈани яхат” ненэця” турӈаць”. Тедахав нядаӈговы” нина” мякто’ хаяць”. Пэдарам’ хабтаба мэмы хамедяродо’ теда Салехардан тиртя ӈанохана тэволэйдо’. Тедари ту ӈадима няю тамна тоса”. Мерцяда саӈа. Хуркари” яхана”, ӈояк сарё хаморӈа.  Тарем округна” ерв ""Межрегиональное общественное Экосоциологическая организация Зеленая Арктика"" серм’ саваӈэ маниеда. Вэба’ ирыхана ханярина округана” тер” едэй пи” ӈабтамбаӈгу”. По’ тяхана вадеда пэӈгуд”. Тарця сер ӈэрм’ яханана” ӈули тара. Тарем харад поӈгана хуркари” пя” ӈадимда”. Экологий по’ мима ед’ округна” тер” сидна” нядабабто сероӈа. Округна” ӈэвахы ерв” таряӈу тун тоса”. Паравы я’ нийм’ ӈобтарем пяхана” ӈабта сероӈа”.Иле ява” сямбана” сава. Ӈарка ненэцяӈэ тикы серм’ нерня минревана” маляӈгана, ӈацекына” няна сырць иле мэта ямдо’ сялилтадо’.  Хусувэй ненэць ӈабтавы нюдяко пямда харта инда сер нюмдеӈгуда. Нюмда, сяха ӈабтамамда падаӈгу. Сертавы сава серта интернэтхана няхата вадетада”. Ервона” сава серм’ тю” у ӈадимдембидо’.  Василий Пырирко’ падвы.  #НяръянаНгэрмСеверноеИздательство"
https://vk.com/wall-147614552_164,"Доброе утро, дорогие друзья!!! Хорошего и продуктивного дня)))"
https://vk.com/wall-147614552_163,"Тыдо’ поса хабцяңгад яңгабиць  Владимир Хороля, няби Алексей Лаптандер Ямальской районхы Панаевск хардахана илеңаха’. Ңавнанди’ ""Россиям’"" нюбета совхозхана ты” лекараңэ манзараңаханзь. Теда пенсияхана мэңаха’. Нюти” ню” пэрңаха’. Ямальской район’, Округана” АПК ерв” сидди’ нивы юр”.  Поса хабцям’ хабтаба небо’ тараңаханзь. Тюку таңгана сидди’ Итя Ңабтеня яв’ вархана МОП ""Ямальское"" ты” яңгабаванзь ңани’ хаңахаюдонзь.  Газетан’ паднанава” Хабэча Яунгад ховэхэюдась. Итя Ңабтеня яв’ вархана ты” яңгабамамди’ серокута сер’ хонравэдась. Нерде Владимир Хороля вадам’ ханась.  - Районна” ерв” нядаңгован’ харванаңэ сидна” ңобт ма”ла”. Ңэдалёрць мэта падартава та”. Сёяха хардан хэванда ты” лекараха” ня”лэйнинзь’. Хуркаси хараси’ минзь яхана” тэвына”. Сидни’ Леонид Вануйто ""Валама"" община председатель ядабта. Мань нянанда хаидм’. Яңгавандами’ вэнеколсавэй 600 ты ңэвы.  Алексей Лаптандер, ңэдалёрць нята нями’ Ңачко Яптикан’ еремясь. Тикы ненэця’ няхар” ёнар” тэда. Пыда ңобтарем тыда” поса хабцяңгад яңгаван’ харвавы. Харта теда тю”у миндя илаңгы ненэць ңэванда мальңгана еръй лекараңэ тохолковы. Таддикахад солдатңэ таравы. Тиканда яңганава серм теневавэда. Тыта нямна тарця вади” хэта. Маня” Яптикаңэ мале сян ненэцяма”. Тиканда маньрин тыни” ни’ ңа”. Таддикахад нюни” вадёда. Тэмдорць мэта еся тарава. Небой по’ Яр-Саля няна вэнзер ты” хаци”. Тад тарем’ маня” ерембана” ю” ненэцяңэ ханя’ хандава”. Мань ю’ ңацекэми’ ваде”ңадм’. Ңавэдана небо’ поса хабця’ няна ниць тэв. Маня” ңэрм яхана, Итя Ңабтеня яв вархана иленяңэ сидна” Нум Вэсако нядабадакы.  -Тюкохона ты” манэ”пат, мирвидо’ хурка ңэса? - ""Валама"" община ңэсыхына яңгана мэта вадм сертава”. Сидя лохода, нябихина яңганавандава”. Ермнянда ю’ метра. Ты” манэ”пани сер, ими’ ңули вома. Тарси вынхалута”. Хэвдыдо’, лэдыдо’ пиня ңади”. Сывы таредо сидя хэвхад ляңгабты”. Неноховавнаи нарэй соявы суюкоця” тарси нюдя”. Мерця саць ладбата ян монавари то”олха.”  Маңгты” ирыхана тю”уд ситё” пэртя ну сармик” ңокаць. Ханебцё”, ңыера”, ханавэй”, хуряв”. Сую” я’ ниня ңамлутна нохохат” таңгм’ нивыць хомбю”. Лахачие” ваңгахана” хонёдидо’ нохо’ хадабавыдо’.  Таддикахад маня” яңгананаңэ ты” етре хуңгылэйна”. Ва”на нина” ңэдарамбю”. Няхар яля ңэсоңгана ңахат ңыландо’ ха”морңа”.  - Серо’ нюртей ты” пэрти” идё” ңани няркнавакы”? - Ханёв! Тюку яханва тыдо сяхарт нивыдо’ яңгабю”. Нерде хорпа юр тым’ нюдяко ват’ паклева”. Сырта хасев идё” ңадя вома”. Ма”, яханандо’ поса хабцяңгад’ хавы тым’ ни’ тенё”. Хасава” помнандо’ тэдоласетыд”. Лаханакуртахандо’ нерде яңгавы ты” вад’ мюд’ ңэдарэйна”. Неры тэдормы ты” пэртя” пардонтавы ты” мание пя”. Ханяңэдо’ ханзер хэре? Ханробта, теда манэлаңгуд”? Тарця манэтава” яңгу. Тэре нито’ пумна лабтан’ хадырманзь хая”. Едэй соявы ңуво’, ңамдэдо’ ңабыба пя”.  Хэвхани’ Андрей Сэрпиво то. Ма, ты” яңгабавам’ ңули ңарка серңэ пэрңавась, тедахав манэ”ңав. Ңопой тюку серма” пявана” нерня сидна” хонрабта” тарась. Тамальңгана маня” лэтёдаваць.  Х.Х. Яунгад’ падвы, сидяңг Василий Пырирко’ сертавы  #НяръянаНгэрмСеверноеИздательство"
https://vk.com/wall-147614552_162,"Мы продолжаем рассказывать вам о замечательных людях, без которых немыслима культурная, общественная, политическая жизнь Ямала, Арктики, России."
https://vk.com/wall-147614552_157,
https://vk.com/wall-147614552_153,"Она выиграла грант!!!😎😎😎 Завоевала большое внимание на форуме!!!Как и обещала благоустраивает свой родной берег👍👍👍 Елена Худи-настоящий патриот Ямальской Земли👊А помогают ей все желающие👌Мы гордимся тобой, Елена👍👍 #НяръянаНгэрмЕленаХуди#Ямальский район"
https://vk.com/wall-147614552_150,"Ям’ тярпи”  Неняңг” иры’ сидя юдимдей яля мальңгана президентана” нюртей марцьхэңэ тарана Дмитрий Медведев табеком’ ңадимдесь. Хэтвы вадида падаркана мэйрэйдась. Пидте”мямда ңабтась. Ямалхана ту юрцавэй я’ мирдата”. Верхнетиутейское, Западно-Сеяхинское, Штормовое месторождений” ту юрм’ тюхулпадаңэ манзарана” ненэця” тэмдабаңгудо’. Хибядо’ ңока есям’ салда тикы нерня ңадимда. Нидо’ нертемба тэмдорманзь ятнана” ""НОВАТЭК"", ""Арктик СПГ 2"", ""Новатэк-Юрхаровнефтегаз"" организаций тер”. Роснедра тер” тэмдорманджа ненэцяңгат падро’ пилю” иры’ тетимдей яля ңэсонд’ ма”ламбидонзь. Таддикахад миндя ирына” пудана яляхана тэмдормы ненэцие” намдаңгуна”. Тэмдорман’ харвана” мал’ Ямалхана, Гыдан яхана мале манзаравы”. Ңэрм’ яхана нивы” манзаравы” организацийха”на ям’ тэмдаба ни серос”.  Ңопой ту юрцавэй я’ миртя мат” миллиардңэ харва. ""Министерство природных ресурсов и экологии России"" мяд тер” вади”мана, ңэрм’ я тарана ңамгэхэна саць пан”ңа. Я’ ңылад тюхулманда саць ңока ңэдараха. Ңока по’ мирдатаңгори иле пиртава”. Тандая’ ваде” мы, симанда я’ ңока по’ сидна” ңавламбаңгу”. Манзара пэ”махадандо’ ту юрма” ңадя ңокамда. Ясавэй ненэця”, ту юрм’ тюхулпада” ңарка яна” ниня юнета ненэцяңэ ханда”.  Василий Пырирко’ падвы. #СеверноеИздательствоНяръянаНгэрм"
https://vk.com/wall-147614552_149,"Международный день коренных народов мира начнется в Салехарде и продолжится в Горнокнязевске. Сегодня 9 августа в Салехарде состоится флешмоб, посвященный Международному дню коренных народов мира. Это произойдет в 12:30 на площади ЦКиС ""Геолог"". Кроме того, празднованию посвятят массовые гуляния в Горнокнязевске, которые состоятся в субботу 12 августа. Программа будет называться ""Тропами предков"". Праздничные мероприятия стартуют в 13:00. Посетителей и участников праздника ожидают: ярмарочная торговля, мастер - классы и выставка-продажа продукции от ремесленников(береста, дерево, бисер, ткань, краски, кость), дегустация блюд национальной кухни, «буккроссинг». Кроме того, на площадке можно будет познакомиться с творчеством ямальского писателя Романа Ругина, для этого в импровизированном музее организаторы представят не только произведения, но и некоторые его личные вещи. Также на празднике любой желающий будет иметь возможность попробовать свои силы в национальных видах спорта, а для детей будет работать детская площадка. Ну, и конечно же, творческие коллективы п. Аксарка, г. Салехард, г. Лабытнанги и Шурышкарского района представят свои концертные программы.  Все желающие попасть на праздник смогут воспользоваться бесплатным трансфером. С международным днем коренных народов Мира! Фото: Х.Х. Яунгад #КоренныеНародыЯмала #КоренныеНародыРоссии"
https://vk.com/wall-147614552_145,"9 августхана яля еркана ңэрм’ тер” ненэця” хэбидя яляхана ңобт Салехардхана малюрта”. Хибя харвана мал’ тода”! Геолог площадь хэвхана ңатенаңгува”.  Войти в историю и отметить праздник коренных народов вместе с членами Ассоциации ""Ямал-потомкам"" может каждый желающий!!!Флэшмоб пройдет 9 августа 12:30 на площади у Геолога  #КоренныеНародыЯмала #КоренныеНародыРоссии #ДеньКоренныхНародов"
https://vk.com/wall-147614552_141,"Манзаяни’ нямна лаханани’  Ңоб” яляхана «Няръяна Нгэрм» газетана” редакцияхана” маня” паднанаңэ” манзаява” сертабиваць. Тад пуна телефон тёрей”. Ңудонданава” трубкам’ ня”мада. Хибяхав, ңаркавна лаханаванонда. Хабэча Хываревич Яунгад нямда намдхая ёльце майи. Лаханавы няда Харитон Вануйто ңэвы. Пыда телевиденияхана манзара. Ненэй вадавна выңгана илена ненэй ненэцие ила нямна лахана.  Пон’ лаханакурңаха’. Лахарёди’ ңахамна хан”ңа. Выңгана иленя” ты” пэртиди’ тензебтембихи’. Ңацекы” ненэцие” нямна иди’ няркомби’. Тюку едэй илаңганана” ңацекына” вадамдо’ юрыбидо’. Выңгана илеван’ ни” харва”. Мал’ ядембада хардаха”на ңамдёван’ харва.” Тадхава Ямал’ янди’ ед’ сейди’ няркна’. Хусувэй’ по луца” ява” хулцопидо’. Ю” по’ хэ”мяхад яхадана” ңамгэ хаёданакы?!  Лаханакурць мале”мяхаданди’, мань нянда мадм’: - Няр ха”ма ? - Харитон мани’ сидни’ лахано ня”ман’ харва. Тад тованда ңэрм тер” ненэцие” хэбидя яля ед’ передачам’ сертаңгу”. Хонаркода ханзер” мани’ падна пэсьни’. Ханяд ңэвами вадетани’.  Няби яляхана, яля еръй пуд редакцияна” хэван’ машина нултада. Мани’ падвыни’ хэвня’ нензлахая- хаяни’.  Салехард тяха’ ңэдалэйна”. Горнокнязеск няю’ минда сехэрэвна хаява”. Лариса Окотэтто мят’ тэвына”. Пыда радиохана манзара. Сидни’ мале ңатевы. Луца” камерасавэй’ ну”. Харитон микрофонм’ ня”амби. Сомбой мальцямда сервы. Вадида тохоламби. Мань ной панэдами та”. Хабэча Хываревичм’ мале тадтамба пядо’. Варемда мэць иланда ваде”ңада. Паднанаңэ ңудонданава” сейхад миндя нюмaгана дядя Фёдорңэ нюмдебива”. Ёльце сававна ненэй вадавна лаханась.  Тадхава мань ёльцьми то. Харитон хонарко пэй. Мань сейми ёльце ледре. Тикы падвэмдо’ телевизоркана ненэцяңг” манэ”лабтаванзь харвабтадо’. Ян ңамгари микрофонкоцям’ няни тебде”. Луца маманонда: «Мотор-поехали». Лахана пэвани сер мани’ Харитон ня камера нямна юрвэни’. Лахарёми’ ңоб” нерня минреми’.  Н. Хороли’ падвы #НяръянаНгэрмСеверноеИздательство"
https://vk.com/wall-147614552_139,"Ңацекы” мякто’ паромби”  Алексей Салиндер матад по’ мякнанда яңгусь. Санкт-Петербургхана ңэда, ңэрм’ тер’ ненэцие” институтхана тохолкусь. Ёльце варемда мэ”ңась. Няръяна диплом’ ня”мась. Петербургхана илебата ңод” Ямал ямда нидась юрыбю”. Хуркари конкурсха”на пирдырцеты. Алексей Ямало-Ненецкой автономной округхад Законадательной Собранияхад Почётной грамотам’ ня”мась. Сита учёнойңэ тохолко ңэдараван’ харва”. Алексей тарця вади намдванда сер’, вадамда пуня’ мэдась. Тедамбой’ Ямалханда ңэдалaңгу”. Учёнойңэ хэсь сяхари’ пиртада.  Нями’ лаханако ня”ңавась. Пыда мась: - Мань Ямал яхани’ билетадми’ тэмдадамзь. Мякни’ паромбидм’. Нюрте мя”ни’ тер” манэтадм’. Мале пон’ небяхаюни’, нисяхаюни’ мякна нидамзь ңадибер”. Теняна нянди’ лаханадмзь. Пыди’ ёльце маймбихинзь.  - Ныла”махадани’ манзаядми’ пюртадм’. Департамент образования си”ми нядаңгу. Ңавнанда таняд Санкт-Петербурган’ си”ми ңэдараць. Ңэрм’ тер ңацекэхэ”на манзараван’ харвадм’. Санкт-Петербургм’ сяхаңгарт’ нив юраңгу”. Тохолко ня”мы” нини” ня’ самляңг по’ хэ”мяхад ңобт’ ма”люрць таславаць.  Алексей мяканда хэванда нерня ёльце ңарка манзаям’ сертаби. Тандая’ Санкт-Петербург март’ товы ңэрм’ тер” ңацекы” нядаби. Тиртя ңано ңамдолавахад тэврамбида. Илесь мякто’ хан”лэйда. Мар”мана ядэлэйда, ңамгэ ханяна ңэвам’ манэ”лабтамби.  Ненэй ненэця вадам’ Санкт-Петербургской университетрихина тохоламбидо’. Ңани тарця харад ханяхартахана яңгу. Хусувэй по’ Ямал’ яхадана” ңацекына” ңобaгэв таня’ тэворңа”.  Тамна ңопой ненэць’ тохолковамда ёльцеда. Нюмда Антон Максаров. Пыда хаби. Шурышкарской район тер. Тарем’ лахана: -Ңули” нюртей ея мякни’ тэвортадм’. Нини”, тыни” манэтадм’. Мале сян яля’ вы’ няна ңэдалёртадм’. Тад пуна Салехардан’ тэвңгув”. Таняна халя заводахана манразараван’ харвадм’.  Н. Хороли’ падвы Сидяңг Алексей Салиндер тадтавы” #НяръянаНгэрмПитерЯмал"
https://vk.com/wall-147614552_138,Ёльце сомбой падар!!!
https://vk.com/wall-147614552_137,
https://vk.com/wall-147614552_134,"Толара"""
https://vk.com/wall-147614552_133,Делегация Ямала принимает участие в v молодежном  форуме коренных малочисленных народов Югры #ЯмалЮграМыЕдины
https://vk.com/wall-147614552_129,"Не Хороляха' Ханты-Мансийской автономной округхана н,эда форуман' пяди'!!!"
https://vk.com/wall-147614552_128,"Ямал' тер н,ацекы"" форумхана мэ"""
https://vk.com/wall-147614552_127,
https://vk.com/wall-147614552_126,
https://vk.com/wall-147614552_125,
https://vk.com/wall-147614552_124,"Валерия ненэй не н,ацекэця ""Бирюса"" форумхана мэ!!!"
https://vk.com/wall-147614552_122,"Главному редактору газеты ""Няръяна Нгэрм"" 15 июля исполнилось 67 лет😎😎😎 Великий представитель ненецкого народа🤘🏻Желаем творческих успехов, здоровья💪💪💪 #НяръянаНгэрмХабэчаХываревичДядяФёдор"
https://vk.com/wall-147614552_117,"В гостях, в чуме, у Геннадия Павловича Кельчина"
https://vk.com/wall-147614552_115,"Есьда ямда хабтумдамба мэтыда  Ңарка”я Россияхана ңацекы” ненэця” ңобaгэв ңобт’ ма”люрңа ”. Пыдо’ серодо’ , манзаидо’ тасламби”. Маңгты” ирыхана сидя ю” тетимдей яляхана Челябинской область няна форумам’ мэ”ңаць. Форумдо’ нюм’ «Утро». Тет юр” ңацекы” ненэць ма”лыць. Ңобнзер’ ханзер” тад нерня манзара таравамда ваде”ңаць. Манзая няю’ тохолкода” ңэдакы”, мале манзарана” ненэця” ңобнзер’ тоенана” серо” тасламбиць. «Утро» форумхана грантовой конкурсхана пирдырңаць. Ңацекы” проектадо’ ваде”ңаць. Манзаидо’ сававна тидхалевыдо’ есям’ ня”марпиць. Тикы есьдо’ пуна манзаяха”нато’ мэтыдо’.  Маня” Ямал’ яхадана” Елена Худи Челябинской область няю’ ңэдалёрңась. Пыда Ямальской районхад ңэда. Нопой-Порт хардахана школа-интернатхана манзара. Няхар” нюда. Выңгад товы” ңацекы” нядаби.  Елена форум’ пуд тованда мальңгана нянанда лаханакурңадамзь: -Ңани торова, Елена! Грантовой конкурсхана ңамгэ проектм’ ядэласан?  -Торова! Проектани’ нюм’ «Чистый берег».  -Вадет, ңамгэ нямна ңа?  -Маня” Новой-Порт хардаханана” та ёльцяңгана Обь яха’ вархана, таб’ ниня, ядембада яляха”на ныланасетыва”. Ңацекына” икна сянакосеты”. Ненэциена” пеля” ядембада я’ ня’ нисеты” ңэдалёр”. Пыдо’ Обь яхандо’ варувна ныланасеты”. Маня” ёльце маймбива”, тарця хар”на” ныланава ява” таня. Ңопой яхана” вар ёльце варцавэй. Хусувэй по’ яв няд ңарка”я пя” хамба” сер турңа”. Еся хамбол”, тахабэй пэ” таня”. Ңацекы” ңобңгэв ңэдо’ маторпи”. Мале ңока по’ тарцям’ мание мань ихинани мадм’ тюку” яёл” мал’ ма”лавы” ңэя”. Тад тикахад тикы серт’ еся” тара”. Тикы еэмня «Утро» форуман’ ңэдалёрңадамзь. Таняна Обь яхани нямна ненэцяңг” ваде”ңавась. Грантовой конкурсхана пирдырңадамзь. Форумхана мань проектами саваңэ ваде”ңадонзь.Тад пуна тикы ед’ яхава” варкад ха”аврава е”эмня юр” есядами та.”  -Есяд ханя’ мэтыд?  -Яха вархана сырада юванда сер’, манзара пэңгуна”. Сидна” Нопой-Порт ңудондана ерв нядаңгу, харад тер” - мал’ хибя хардамда мэнеда. Ңэрё ңэсонд’ тидхалебана” тара. Есь” ютекахат ненадумдм’ сертаңгува”.  -Тарця сава серм’ сертаваханд пыдар маймбин?  -Мань сейханани ёльце савакоко! Маня” ңобкана ёльце ңарка манзаям’ сертаванзь пэрңава”. Вадёдана ңацекына” тарем’ няна” сырпато’ сава, тарана серт’ тохода”. Мань теда сейхад миндя вади «Утро» форум’ сертавы ненэцяңг” хэтван’ харвадм’. Ими ёльце маймби, ян ңамгари сер” сертахая Нопой-Порт хардани’ яханда вар таборцядаңэ ханда.  Н. Хороли’ падвы, сидяңг Елена Худи сертавыда"".  #СеверноеИздательствоНяръянаНгэрмФорумУтро"
https://vk.com/wall-147614552_113,"Хобцоко хора""😎😎😎👇 Напрягаем ""мозги"", друзья☝  Та' тарета, сыра' пенкута??? Летом черный, зимой белый???  #CеверноеИздательствоНяръянаНгэрмЯмал 🤘🏻🤘🏻🤘🏻👍👍👍😎😎😎✌✌✌👌👌👌"
https://vk.com/wall-147614552_111,С днём семьи! Пусть в ваших семьях всегда будет мир и любовь!!! #Деньсемьи
https://vk.com/wall-147614552_110,Вот так весело проходит день рыбака в Салемале))))
https://vk.com/wall-147614552_109,"Вот они какие - настоящие рыбаки!!! Простые, честные. Трудятся во благо своей Родины!!! #ДеньРыбакаСалемале"
https://vk.com/wall-147614552_106,Танец в исполнении талантливого хантыйского юноши Ивана Сандрина  #ДеньРыбакаСалемал
https://vk.com/wall-147614552_105,
https://vk.com/wall-147614552_104,Хасава Не Хороли' сём' хана #ДеньРыбака
https://vk.com/wall-147614552_103,Выступление семейного ансамбля Вальгамовы! #ФестивальНародовСевераСалемал
https://vk.com/wall-147614552_102,Фестиваль народов Севера в рамках дня рыбака!!! С праздником гости и жители села Салемал #ДеньРыбакаФестивальНародовСевера
https://vk.com/wall-147614552_91,"Хобцоко хора""-отгадайте загадку  Ясьда ямгана сябартемя ху”люрңа.😎😎😎  #НяръянаНгэрмЯмалСеверноеИздательство"
https://vk.com/wall-147614552_90,Ох и любят ненцы и ханты пить чай!!! За чашечкой чая долгие разговоры о судьбе наших народов!    #северноеИздательствоНяръянаНгэрм
https://vk.com/wall-147614552_88,"Ңанэрта” ялямдо’ мэ”ңаць.  Салехардахана ңанэрта” ненэця” хэбидя ялямдо’ мэ” ңаць. Падтавы ту ңанохана Лар яха’ мюмня ңанэрңаць. Товы ненэць мале ңокась: хасава”, не” пирибтя”, ңацекы”. Маня” хэванди” ңатеналвахад сысомбиваць. Яля сэв ёльце ядембись.  Сававна манзаранидо’ Почетной грамоты” ня”маць. Тад пуна концерт ңась. Салехард тер” хэбидя яля ед’ сёдо’ ханаць.  Округана” сехэры” нямна манзарана департаментанда нюртей марцьхы Наталья Сагун тарем’ мась:  -Икна манзаранина”, сензда” ңада”! Маям’ нёда” хомбю”! Ңацекыда” сававна тохолкоя”. Небянада”, нисянада” няданда” ңармдёя”!  Ту ңано” мюддарев’ ңобпуд миңаць. Ңано” хуркариць. Сэвха”на тэри яберець. Ңано” ңопой хэрнадонзь. Ңокханда сиднтет ту ңано ңэдалёрңаць. Нюртей хэвы ңано нюмда «Ямал». Нябимдейңэ «Фарман Салманов» хаясь. Тад пуна ңэдалёрман’ харванидо’ нерня ңадимяць.  Наталья Хороля' падвы, сидяңг ңани пыда сертавыда""  #СеверноеИздательствоНяръянаНгэрмДеньМорскогоиРечногоФлота"
https://vk.com/wall-147614552_82,"Газетава"" ңолепядвы!!!"
https://vk.com/wall-147614552_81,
https://vk.com/wall-147614552_80,"Маня"" илма""!!! Фото: Хабэча Яунгада #СеверноеИздательствоНяръянаНгэрмЯмал"
https://vk.com/wall-147614552_79,"Едэй книгада ңадимясь!!!  Мань маңгты’ иры' сидя ю” нябимдей яляхана Зинаида Лонгортова едэй падвы книгам’ манэманзь ядэрңадамзь. Пыда хабей не. Ямал’ яхана тикы нем' ёльце сававна теневадо’. Тандая сояма яляда ңась. Самляңг ю” самляңг поданда хаясь. Товы ненэця” ёльце ңокаць. Пыдо’ няхандо’ сава вади” хэтва е”эмня тоць.  Книганда нюм’ «Ими Хилы». Хасава ңацекы’ нямна ңа’. Хаби” лаханако’. Нисяда Нум’ вэсако. Хасава нюмда я’ ниня иленя ненэцяңг” ңэдаравэда. Таняна нюдя ненэцие” ңылекы” пирдалемба тохоламбавыда. Лаханако’ падыба хадада сита нядабавы. Зинаида нюдя ңэванда мальңгана хадакэнда мэта лаханакохо’ инзелесетвы. Ханзер” мебета хасава маяндорта ненэцие” нядабавыда.  Книганда мю’ юкад вата ңопой илемя нялмы”. Сидя вадавна пады: луци”, няби хаби вадавна ңаха”. Ңокханда няхар юр” книга’ я сяр ни’ ңадимы”. Падвыда интернетхад’ манэць пиртыда”.  Зинаида Лонгортова- паднана не. Хаби” тенз мэта ңэрм тер’ ненэцие” «Кушеват» община евр. Нюртей падвы книгада «Монщан мув- Земля сказок». Нябимдейда «Учитель Севера».  Юнета нюбеда таня”: «Ветеран труда», «Ветеран Ямала». Паднаванда хавна кино” сертаби. Ңобто’ «Хон юш- царская дорога». Cайнорома по' мальңгана ңавна мя’ танявы. Мяд мюня нери хаёвы. Хасава ямдо’ ңэдабаванзь хэвы”. Не” харто’ манзаравы”. Тамальңгана ил’ ёльце тоенавы. Тарем' ңод’ пыдо’ саңговота по’ пирдалевыдо’.  Н. Хороли' падвы #CеверноеИздательствоНяръянаНгэрмЯмал"
https://vk.com/wall-147614552_75,"Ява” сяңгава” !  Ямалханана” Собь яха’ сямам’, варцявам’ cамляңг ю” ненэць манэ""сарңадонзь. Тамна палытана” вэнекосавэй’ нянандо’ ядэрңаць. Таборкат"" яхам’ хабтумдамбиць. Собь яха варан’ посё ңаноха”на тэвыдаць. Ибета панытаць. Тадхава лабидо’ ня”амхая, яха’ мюмня ңэдалэйдаць. Минcяндо’ ядо’ хубтась. Тет ңэдалавась. Посё” ңанодо’, ненэй ненэцие” ңано” то”олха” ни” ңа”. Ңопой ңанохана тет ненэць тибё пир”ңадо’. Пыдо’ яха мюмня савовна мимандо’ е”эмня, мал’ ңоб” мальңгана ңопой ненэцядрев’ лабетаць. Яха енд’ ёльце са”ңась. Лабета варемдо’ мэ”ңаць. Ита ёрясь.  Тамальңгана салаба тамна пересь. Яха варувна ңо сэр” тэри хатэкарңаць. Хусувэй по’ яха мюмня ңэнэрта ненэця” ңокворңа”. Ңани яхад турта”, маня” нина” ңэдакы”. Ява” ңоб” нидо’ сяй”. Табородо’ тэри хаебидо’. Падар”, банка”, пэ” ңэдакы” ит’ моёпидо’.  Маня” яхадана” Олеся Яптик, няби Марта Окотэтто ядэрңаханзь. Пыди’ тохолкода не ңацекэхэ’.  Олеся Яптик тарем’ лахана: -Тюку по’, ява” сяма пова”. Теда яха’ варувна таборо’ ма”ламбива”. Юкад ватамбой ңарка” пад” таборкана пандаваць. Ява” сяма по’ нибта ңод” ңа”, тарем’ ңод” ява” ёльце сянзь тара. Маня” хар”на” ява” варкат ниб”на” хабтомдамбю”, ну сармикана”, ява” хаңгу”.  Н. Хороли’ падвы #CеверноеИздательствоНяръяаНгэрмЯмал"
https://vk.com/wall-147614552_74,
https://vk.com/wall-147614552_73,"Сайнорман' нива"" харва""  Я' сяр' ниня ханярина саюдарта"" ңадиберңа"". Нито"" ё"" марман' харва пэрңа"". Неноховавна газсавэй"", нефтьсавэй"" я"" мэбета яхат ереберңа"". Ханяңыдо' тырандо' хэвад пюлсеты"". Пудана похона вэва им' мэта"" хавыдаварин' харва"". Мале сян по' ямбан' Украина Россиява"" ңули"" волтамбида.  Ерводо' манзь пэрңа"", ңавнанда сидна"" ныхыри' няюндо' сюртевы"". Советской Союз' мальңгана Украинахана хуркари завод"", фабрика"" ңадимяць. Яхад вадабада ңаврадо' ңокась. Россия яна"" хэңгм' мэ""ңась. Тикы хавна я' мидхад Россияхана, Украинахана иленя ненэця"" ңопой тэнзм', ңопой паңгм' мэ""ңа"". Тад им' ңэдараб"", сидя ңарка я' ңамгэм' пидңаха'?  Украинам' манзабтамбадаңэ Америка тара. Тасиримна Европахана ңэда ё"" параңоди"" няюнда сюртембида. Манзь пэрңа"", сидда"" вэнзер' пэртя Россия. Хар""на"" яханана"" тэнзона"" хуркари ңэб"" ңод"" Ява, ненэциена"" харто' няха""нато сайнорман' ни' харва"". Ңопой ханзер"" ненэцието' маяндормам' теневавана"" паднанина"" Салехардахад таня' Украинан' ядэрңаць. Ңобто' Игорь Корнелюк ВГТРКахана, телевиденияхана манзарась. Харта ңод"" таняңы я' тер. Хэбянда нерня хонрамбивась:  - Украина' няна ңамгэм' пэртан? - Мань тэри хомбанзи' нидм' мий"". Помнандо' сайнорта ненэцие"" хонрамбаңгудм'. Ңамгэм' пида""? Таддикахад теневана нини"" манэтадм, - Игорь мась.  Сян иры' хэ""мяхад юн то. Паднана нява"" Украинахана хадаравы"". Маня"" Ямалхана паднанаңэ нява"" нива"" юраңгу"". Хусувэй по' Салехардана"" ңоб"" ядэлавахана ненадумдадм' етя сертава' е""эмня ям' таславаць. «Няръяна Ңэрм», «Лух Авт», «Красной Север» газетахана паднанаңэ ңобт' ма""лываць. Игорь Корнелюкм' сава вадаха""на тензебтеваць. Тад нерня' я' сяр' нина сайнорта яңгоя!  Хабэча Яунгад' падвы.Cидяңг ңани пыда тадтавыда."
https://vk.com/wall-147614552_72,"Главная гордость Ямала — люди, которые населяют этот сказочный край!  На сегодняшний день сложилась такая ситуация, что носителей ненецкого языка становится все меньше. Если забывается язык, а значит, и утрачиваются обычаи и традиции, которые передавались из поколения в поколения. Нужно приобщать молодое поколение к проблемам, связанные с сохранением ненецкого языка.  С любви к малой Родине начинается любовь к России. Быть Россиянином — это значит не только говорить по-русски, это значит воспринимать Россию сердцем, видеть её драгоценную самобытность. Россиянин — значит верить в Россию так, как верили в нее все русские великие люди.  Фото: Яунгад Х.Х. #СеверноеИздательсвоНяръянаНгэрмЯмал"
https://vk.com/wall-147614552_71,
https://vk.com/wall-147614552_70,"Вертолёт тэвана  Хусувэй’ по' сер' ненэй ненэцяңэ ңокамданава”. Тохолкода ңацекына” ңани вады”. Ханяңыдо’ ңарво""махадандо’ тамна тяха' тохолкованзь хан""ңа”. Небянадо', нисянадо’ ихинандо’ ёльце маймби”. Харто’ иландамдо’ cертаби”.  Выңгана иленя” ңэрм’ тер” ненэцие” нюдё” си”ив похонандо’ тиртя ңанохана тохолкованзь хан""лэйдо’. Си”ив потна"" ңацекэця” интернатхана небясипой"" иле пэрңа”. Ханяңэр яртакы. Ңавкацяханда’ ладарта. Ңарка няда манзаятада. Едэй хардада ңули” тыя то”олха ңэңгу. Ненэй мята ңарка. Лабта”, хасрё”, то”- пыда ихинянда мал пыда ңавэда.  Сывы ялэ хой няд товы"" ңацекэця” ёльце ңатейдо’. Нисянадо’, небянадо’ тамальңгана хардан’ тута"". Тарем’ ңэрм’ тер’ ңацекы” небясяпой"", нисясипой"" интернатхана иле”, тохолку”. Тад пуна ңарво""махадандо’ харад’ илам’ саваркаңэ таслaңгудо'.  Тюку едэй илаңгана ниб"" тохолку"", ңамгэхэртм’ серта хибяри я”маңгу. Лабкахана няньдамда тэмдахарта ни пират"". Ңацекына” тохолко таравам' хамедамбидо’. Пыдо’ тохолковандо' мальңгана варемдо' мэ”ңа”.  Панаевской школахана ңэрм’ тер"" ңацекына” хасаваюдимдей классамдо’ малець. Экзамендо’ мипиць. Пыдо’ теда ңарка ненэцяңэ толы”. Махандо’ няна хасаваю"" пом’ тохолко мэ”ңаць. Пелдо’ ңарка ехэрана хардаха” ханда”. Таняна манзаядамдо’ тохолаңгу”. Ханяңыдо’ юдимдей классан’ ханда”.  Маңгты"" иры' юкад вата хасаваюдимдей яляхана экзамен” мипвына” ненэй мякто’ паромби”. Тиртя ңанохана сейхана мэнена выңгы яхандо’ хаяць. Ңацекы” письлидо’ ңамды”. Пыдо’ тэри ни"" мэңгу, нидо’ нядабаңгу”. Хардахад ныланаңгу”.  Ям’ теневана Лаптандер Константин Тэмнивич тарем' лахана : -Тюку яля’ ңацэкэхэ""на хэбидя яляраха’. Пыдо’ мякто’ cаць ладарңа”. Падто’ мюня нюдяко няхато’ ңавыдота ңавор” минре”. Хасава ңацекына” хуняна тэхэ""нато’ мале малкода”. Не ңацекына” мядо' мюня небянадо’ нядабаңгу”. Ңавна мань тохолковани мальңгана ңани ңобтарем’ мякни"" хой ня тиртя ңанохана тэворңадамзь”. Теда ям’ теневанаңэ тарадм’.  Н. Хороля' падвы. Сидяңг"" ңани пыда сертавыда. #СеверноеИздательствоНяръянаНгэрмЯмал"
https://vk.com/wall-147614552_68,
https://vk.com/wall-147614552_62,Фото: Х. Яунгада #СеверноеИздательствоНяръянаНгэрмОлениЯмал
https://vk.com/wall-147614552_54,Мэкад ңэвы)))
https://vk.com/wall-147614552_53,"«Красный Север», «Ямальский меридиан», «Северяне», «Лух Авт» «Няръяна Нгэрм»…Труд людей, творящих эти издания, сродни труду художника. Вчитайтесь, всмотритесь, задумайтесь - какую колоссальную работу выполняют профессионалы своего дела!  #СеверноеИздательствоНяръянаНгэрмЯмалКрасныйСеверЯмальскийМередианСеверянеЛухАвт"
https://vk.com/wall-147614552_52,"Манзарана""  Прокуратурахана манзарана"" Заксобрания депутат"" ед' ңэда законм' тидхалемби"". Депутат"" харто' ханзер"" манзаравамдо' синдолта падвэдо'. Нерня манзаяханандо' ниня мэвамдо' хибяхарт нидась мание"". Манзаяханда ниня ядэрта депутат хамедаита яңгусь. Падарканандо' тарем' падысь, хибяри депутат манзаяхананда пон' яңгопта, тикахана питарты"". Пон' сян ңэдакы. Теда закон"" сертабада няхар"" яля' нибя манзара""махаданда, манзаямда ёць пирта. Прокуратурахана мэна"" Трудовой кодексан' путолован' харвадо'. Хибяри манзаяхананда сидя' яңго""махаданда закон' сер питарць серо""ңа. Депутатна"" таняю' ярабидо'.  В. Пырирко' падвы  #СеверноеИздательствоНяръянаНгэрмПырирко"
https://vk.com/wall-147614552_50,"Илма” несэйма  Вы’ тер” ненэцие” иландо’ невхы похот ңарковна яңгама. Спутниковой телевидениядо’ ңадимя”. Иринана”, хаданана” тарцяхат ехэраць.Тедахав’ ненэй мякна сидя потна ян’ ңамгари ңацекэця телефонм’ ңудахананда ня”амбаңгуда.  Ты” пэртина” тыдо’ ңэдалё нидо’ ма”ламбю”. Пыдо’ мерета «Буранахана» малко пэрңа”. Ненэй мядото’ мюня луци” сертавы ңамгари” ңока”. Илам’ нензеломдамби”. Ңавна ңахана иленя няхана” вадам’ ңэдараван’ харвабана”, письмо падыбиваць. Теда ңопой телефонкомд тюхултан’, кнопкаци” ңыбкаңгун. Та валакада, няр сит намдаңгу. Мэкад сер”. Ханзер” ёльце ңыхы яхана мэна няр сит хамедаңгу.  Илма” ңоб нерня миңа. Невхы пона” хаи”. Хусувэй по’ тиртя ңано” выңгана иленя ңацекы” школахато’ ма”ламбидо’. Ңацекэця” харто’ тиртя ңанон’ cюрамба пэрңа”. Пыдо’ тохолко таравам’ хамедамбидо’. Мале ңахакуй похо”на тиртя ңаном’ ңацекы” пилюцетыдо’.  Ңацекына” несэй илам’ нёдалмандо’ сер’, соя”ма ёдо’ юрыба пяйдо’. Ңарка хардахана илева нензел” ни ңа”. Ңопой манзаям’ тохола”махад, тараванда пирувна есям’ ня”марпа пя”махад, харадм’ тэмда”махад, нем’ мэ”махад, хаюпа хэ”мяхад тандая’ ненэць таңгамды”. Таддикахад нюда” вадаба пэ”махаданда мяд тер хасава илеңгу , манзараңгу.  Наталья Хороля' падвы #СеверноеиздательствоНяръянаНгэрм"
https://vk.com/wall-147614552_49,
https://vk.com/wall-147614552_48,
https://vk.com/wall-147614552_47,
https://vk.com/wall-147614552_46,"Интернат"" тид"" манзара""  Коммунист"" ервэ тарало""махадандо' Россиям' - СССРңэ нюмдедонзь. Пыдо' ихинято' ненэцие"" ңоб"" пирсаңэ иландо' сертаван' харвадонзь. Серо"" нюртей тохолковам' саць нерня' ңадимдембидонзь. Факторияха""на нюдяко"" интернат"" ңадимяць. Тикахана ңэрм' тер ненэцие"" ню"" нерденя буквы"" тохоламба пяць. Маня"" округханана"" ңацекы"" тохоламбуванда"", лекар"", ту ңано"" мэ""манда"" тэвыдаць. Тад им' ңэдараб', ңэрм яханана"" илевы хибя"" нютё"" тохолкова' нямна нивы"" ибедор"". Ңацекы"" тохоламбада"" мякто' ладарти"" ңоб' маниевыдо'. Хибя хасаваю"" иры' ямбан' тохолко пиртада? Ханяңэхэна интернатхад мякто' хунорта"" ңадиберцеты"". Теда' ңод"" тамна тарця.  Мань ңобтарем' ңавнани' Ямальской районхана тет интернатхана тохолкудамзь. Ңани ңацекы"" ни""ни' тотрев' хоба мальцями', пибини' мэ""ңадамзь. Хорва"" хар""на"" пятабасетыва"", итва"" тэвабасетыва"". Пэвсюма' няна интернатна"" лат"" халтамбасетыва"". Ирихаюни', хадахаюни' пыяни' ңыламна ңадимзетыхы'. Падвы ңавками, Икця вэнекоми' тензебтесетыдм'. Тамальңгана ңамгэхартм' пэрман' нидм' харвасету"".  ҢобҢгуна тамна сидя хасава ңацекы няхаюни' ня' мякна"" хуна таслава"". Пи' ерня се""насипой' юркына"". Падкуцина"" ня""мава"". Пин' вэнекодрев' нялкарава"". Тид' ңылмава"". Нерденя ялява"" ламбетари мадава"". Пиңэ хая. Сидя хэвхадана"" ңылека"" няна"" санаварин' харва"". Ехэрана мун"" ңадиберңа"". Выдарава"". Парондэй' понд', нина"" пыркабтадоць хонэйна"". Пихиня хонёвам' ңахат теневав, ирини' ня' есетыни'.  Хубтахана вэнеко' тёрм' намдава"". Хэвувнана"" ңоб"" ңэдалёда нултада. Мань теневавэв. Павел Тибичи ңэвы. Сидна"" хананда ни' пэңа. Мяканда ңэдалэйна"". Недя евэйм' пире. Тад хонавана"", тэри ңарaоли"" сябарңа"". Няхаромдэй яляна"" хубтахана Тамбей хардахад сидя малтана хасава, вэнота ң адимяха'. Павел Тибичи нянди' ма:  -Ңацекы"" интернатхана нёйда"" тэдорпю"". Тикахартахандо' маям' хоць! Хуркаси"" харасиs"" интернатхана"" тэвына"". Серм' пэрмэңэ си""ми тасла"". Тад тованда похона Пэ-Саля' хардан' тохолкованзь хаядм'. Теда' ңарка ненэцяңэ хэ""мяхадани' ини' ңыл' манзетыдм':  - Ңавэдана тохолко, тамна интернатхана си""ми хаевы""! Тюку похо""на вы' тер ненэця"" мал' тохолковы"". Луца' вадавна лахана тенева"". ПоҢганана"" доктор"", кандидат"" наук"" ты"" лекар"", лекарd, вертолётчик"", ңани манзаи минренина"" ңока"". Ңавхы нюдяко фактория"" ңарка хардаңэ хая"". Тикахана ненэй ненэця"" ңод"" ңокма"". Ңопой ңарка нидо', нисянадо', небянадо' нюдё"" тамна тяха;, манзаи тохолаванзь нидонзь ңэдарамбю"". Тохолковэридо' ңарка хардаха"" нюдё"" ңэдарамбидонзь.  Тэри ңабцата Россия яханана"" ңацекы"" сабе сававна нидо' тохоламбю"". Маня"" ңэрм' терңэ Москвахад ңаха""на илева"". Ңацекына"" учебникдо' ңани' таняд паңгады"". Тад им' ңэдараб, тодо' яна"" вархана илена ң ацекэхэ' ханзер"" ңопой учебникм' мэтң аха'? Таддикад ңамгэ ңоб"" мальңгана тохолко пэңга""? Ңамгэ ныланава ялэдо' ңоб"" мальңгана мэ""эйдо""?  Теда' мань ңацекы ңэвани' мальңгы пони"" тензебтембидамнё"", неноховавна математикам' пэрпани' хацясетыдм' выдар"". Задача"" тарси"" и' маңг"" ңэсеты"". Инзеледа"", сидя мотоциклист ңопой яхад нити' пумна ңэдалавэхэ'. Няби нямда нертевэда. Мань мотоциклм' манэсо""мами' яңгусь. Ңамгэ ңэдакы?! Си""ми тохоламбадани' ня' тэхэ"" тэвыни'. Ты"" нямна едэй задачам' сертани'. Тад тальняю' ханяңы задачина"" мяд"", вэнеко"", ябто', нябы"" ңэсеты"". Тарем' математикам' пирдалеваць.  Теда' ханяңы"", тэри лабреня"" ненэця"" манзеты"", - интернат"" ңарма"", едэйвана манзара нидё"" пирас"". Тикы тарця ни ңа"". Интернатна"" вадавэдо', тохолавэдо' ңока. Хараси"" лахананаха"" нёда"" инзеле"".  Хабэча Яунгадs падвы, сидяңг Наталья Хороля тадтавэхэюда  #СеверноеИздательствоНяръянаНгэрм"
https://vk.com/wall-147614552_45,"Газетава"" сертабива""!!!😎😎😎"
https://vk.com/wall-147614552_44,
https://vk.com/wall-147614552_43,"Лекар""  Няхар"" по' тяхана Надым маркана лекар мядм' сертавам' намдаваць. Тивак"" савумдамба мэ""манда лекар мя"" ңэвандась. Лакри' ерв"" тикы минреня манзаямдо' вэваңэ толавэдо'. Есям' таняю' ңадимдемба ңэвадавыд"". «Директор департамента здравоохранения ЯНАО» ерв марцъхи Александр Долгополов тикы сер"" нямна лаханась:  - Прект тамна есям' хаңа. Ңули"" вэва. Лекар мядм' сертаба ңэвадалава"". Пуна нива"" сертаңгу"". Надым маркад ңахакуна ңэвандась. Етя тарана ид' труба, харадм' ядемдамба мэта ңамгэ"" ңаха вэңгалавандаць.  2014 поход ервона"" лекар мядм' сертаба пядонзь. 2015 по' пуняна манзаидо' малевнзь лаханаць. Ңоб"" мальңгана самляңг ю"" хаңгурта тикы харад мюня илевандаць. Тамальңгана лекар мято' мюй"" манзаяри"" хаиць. Вентиляция"", канализация сертавыць. Ңаволава лабэсм' тидхалембиць. Мале лекар"" лекаратаңго мэ""манда мирво', ңамдёрця"", ва""ав"", толь"", тэмдавыць. Ханзер"" серта""махадандо' пуня' сальяд"". Тикы хавна Салехардахана тивак"" лекаратамбава мяд' пелям' пакалць харабта"". Харп хардахана тарця лекар мя"" таня. Таняна лекар"" тянюмдеңгудо'.  В.Пырирко' падвы.  #СеверноеИздательствоНяръянаНгэрм"
https://vk.com/wall-147614552_42,Сё мэта ненэй некоця!
https://vk.com/wall-147614552_41,Ёльце сомбой падар!!!
https://vk.com/wall-147614552_40,Мэбетаха'!!!
https://vk.com/wall-147614552_39,
https://vk.com/wall-147614552_38,
https://vk.com/wall-147614552_37,
https://vk.com/wall-147614552_29,"Ханзер иледа""?😍😎"
https://vk.com/wall-147614552_28,
https://vk.com/wall-147614552_27,
https://vk.com/wall-147614552_26,
https://vk.com/wall-147614552_25,"Халям' пэртяхана"" тарана падар!!!"
https://vk.com/wall-147614552_24,Тарана падар!
https://vk.com/wall-147614552_23,
https://vk.com/wall-147614552_22,"Тай сэр"" cую  Александр Хаюмавич Окотэтто ңарка ненэць. Мат"" юкад вата cамляңг пода. Мале сян по' тяхана ты"" пэртяхат вудово""махаданда, харта ивнянда илелъяць. Ңарка хасава нюда Алексейда сита нядаби. Ёнэйда, Егор ңоб-тарем' ты' манзаям' хамедамбида. Сян по' солдатңэ ханаванзь военкомат ладладась. Сёнзянда мюня хабцям' ховы"". Тиканда ңэвадаладонзь. Нюдя хасава нюдя тамна тохолку.  Нум' нарэйво""махад Итя Ңабтеня яв' няд сата мерця мале сян яля' поснась. Александр Хаюмавич ңахаку' яхадейда пензяха"" танэйдась. Пыда яда Сабетта яха' харад' хэвхана, Ямальской районхана ңэда еси"" моңгахана ңа. Мале нердена суюда ңадимяць. Ңармы хабте""эя"" яхадей"" сюрте хадырңа"". Ханяримна, таняримна васарңа"". Тев' ёльцьңгана едэй ңадимы суюхо"" нохо"", сармик"" харвасеты"". Тадри' варё"" ңарво""махад ну' няд ңыера"", ханебцё"", ханавэй"" сую"" таaыламдамбасетыдо'.  Александр Хаюмавич' идя сава. Тыда няхар"" сую' пирувна ңокмы"". Ңопойдо' тамна тай сэреко. Индя ңыл' ма: «Тюкоховами' ңарво""махаданда нензаминдя' сам' нюпуванда ңэвандарханё"". Мирбяда тарцянё""!» Тадри ңани"" сую"" ңадимда"". Тай сэреко' сита ңар няда ңока ңэңгу.  Хабэча Нямбара' падвы  #северноеИздательствоНяръянаНгэрм"
https://vk.com/wall-147614552_21,"Дорогие друзья, читайте первую статью! Ждем ваших комментарий!  Ңацекына” ңобкана мэ”!  Ңацекы” тохолко ңэвада”махадандо’ ңарка хардаха” тохолкованзь хан”ңа”. Ңэрм’ тер” ңацекына” ңани ңобтикы”. Едэй илaңгана тохолкова сава сер”. Хуркари ехэрана ненэцие” торомдамби”. Хибяри мята тер” ңавла пирта. Хасава ңацекы”, нюдямбой нидо’ тохолаңгу”. Падаркана теневана ханярина манзара пиртада. Мякнанда мэна” нида саць нядабаңгуда. Санкт-Петербургхана ңани ңобтарем’ Ямал’ тер” тохолкода” ңацекына” таня”. Ненэй ненэця”, хаби”, ңысма”, тасу’ хаби”. Ямал тер” ямдо’ ёльце мэнедо’. 2015 похона Нева яха' хэвхана ңэда хардахана Санкт-Петербургхана маня” яхадана” тохолкода” ңацекы” Ямальской землячествам’ сертаць. Ямал’ яна” няна мале сян по’ «Ямал-ню”на” я!» Ассоциация манзара. Ямальской землячествава” Ассоциацияхад паңдёда теда тю”у миндя ненэцие” отделенияңэ тара. Ервда таня. Нюмда Эдуард Яунгад. Пыда сита нара’ делегат” съездханандо’ ервотадандо’ тэраць. Россияна” Ассоциацияда ңани таня. Ервданда Григорий Петрович Ледков. Пыда ненэй ненэць. Ңарка харад” няна маня” тэнзона” луца” ехэрэйдо’. Таняна тохолкода” ңацекына” ңобт’ ма”люрңа”. Нидо’ нядаби”. Мэта индаканато’ парё” ңэвы”. Ңарка хардахана нидо’ нивыдо’ ёс”. Пыдо’ ханяцей” варемдо’ мэ”ңа”. Пудана курсахана тохолкодина” едэйвана ңарка март’ товы” нидо’ табедамби”. Иле мятамдо’ хомби”. Ңобкана луци” ңацекы” школа”мна ядэрңа”. Танянандо’ концерт” манэлабтамби”. Ңэрм’ ңацекы” хынабц” мэ”ңа”. Харто’ иландо’ ехэрана няхато’ ваде”ңадо’. Луца” ңацекы” яркола тохоламбидо’, ңанидо’ ныхыдырңа”. Не ңацекына” сэдора”. Туця”, ңухуко’ ңэдакы”, хуркари сувениркоця”, ңодяко’ паңгалпа луца нидо’ тохоламби”. Землячествана” тер” ңацекына” хуркари ехэрана марк” ңэдалёрңа”. Таняна ңани сава нядамдо’ хосеты”. Ихина ёльце сава! Едэйвана товы” ңацекы” нидо’ торомдамби”. Пыдо’ ңарка”я маркана евако’ ни” ңэңгу”. Сито’ то”олха нидо’ етри’ тенеңгудо’. Сава вади” няхато’ вадета”. Ямальской землячествава” ңэрм’ тер” ңацекы” е”эмня сертавы. Пыдо’ ңобт’ ма”люрцеты”. Сейхад миндя вади” намдормам’ ёльце харвобтадо’. Хуркари хэбидя яляха”на Санкт-Петербургхана ңацекына” выңгад тэвравы мальцидо’, паныдо’ серсеты”. Тарем’ ңарка”я марад поңгана ңобт’ тэворцеты”. Пыдо’ ңобкана мэбто’ сахаворңа”. Ассоциацияхадна” паңдёда теда тю”у миндя тохолкода ненэцие” отделения Тюмень маркана ңобтарем’ таня. Нюмда «Кедр». Сидя округана” тер” нядаби.  Наталья Хороля’ падвы  #ЯмалнюнаяАссоциацияКедр"
https://vk.com/wall-147614552_20,"Василий Григорьевич Пырирко- корреспондент общественно-политической окружной национальной газеты ""Няръяна Нгэрм"". В командировках, в стойбище, собирает национальный фольклор. На родном языке исполняет сказки. Занимается переводом текста с русского на ненецкий.  #НяръянаНгэрмСеверноеИздательство"
https://vk.com/wall-147614552_17,"Тохолкуда"""
https://vk.com/wall-147614552_15,"Ёльце сава!!!  Сегодня нас посетил Шушаков Борис Григорьевич председатель Совета старейшин Ассоциации ""Ямал-Потомкам!"" . Вручил благодарности Няё Ейковичу Вэнго, заместителю главного редактора и Валентине Тандеевне Яунгад ответственному секретарю, за активную гражданскую позицию, сохранение и пропаганду языка, культуры, обычаев коренных малочисленных народов Севера и активное участие в жизнедеятельности Совета старейшин Ассоциации коренных малочисленных народов Севера Ямало-ненецкого автономного округа ""Ямал-Потомкам!""."
https://vk.com/wall-147614552_14,"Дорогие друзья, скоро у вас будет возможность читать на родном языке!!! А пока ловите фото ""Няръяна Нгэрм"""
https://vk.com/wall-147614552_12,"Наталья Анатольевна Хороля- корреспондент окружной общественно-политической национальной газеты ""Няръяна Нгэрм"". В газете работает совсем недавно. Студентка 3 курса РГПУ им. А.И. Герцена, института народов Севера. Стремится принести пользу своему народу.  #НатальяХороляНяръянаНгэрмСеверноеИздательствоЯмал"
https://vk.com/wall-147614552_9,"Марина Тэтакучевна Яр корреспондент окружной общественно-политической национальной газеты ""Няръяна Нгэрм"" с 1998 года.  Зарекомендовала себя подготовленным, высококвалифицированным специалистом, преданным любимому делу. Она коммуникабельна, общительна, умеет слушать собеседника. Может производить набор и верстку газетных текстов на компьютере. Выпустила фотоальбом под названием ""Человек тундры глазами ненецкой женщины"". Получила одной из первых премию Леонида Васильевича Лапцуя на родном языке. В силу занимаемой должности Марина Тэтакучевна, часто выезжает в тундру к оленеводам, рыбакам, охотникам. Их проблемы раскрывает сполна на страницах газеты. Она внедрила несколько актуальных рубрик. Они пользуются большим читательским спросом среди тундрового населения. Марина Яр занимается общественной деятельностью в Ассоциации ""Ямал-Потомкам!"". Стремится повышать свой профессиональный уровень. Отслеживает и изучает нововведения в журналистском деле.  #МаринаЯрНяръянангэрмСеверноеИздательство"
https://vk.com/wall-147614552_7,"Яунгад Валентина Тандеевна начала свою трудовую деятельность в 1993 года в должности ответственного секретаря окружной газеты ""Няръяна Нгэрм"". Обладает значительным уровнем профессиональных знаний, добросовестно исполняет должностные обязанности, пользуется авторитетом. Успешно работает в коллективе.  Под её руководством положительно изменилась вёрстка страниц национальной газеты. Появились новые рубрики, такие как ""Семь дней в неделю"", ""Коротко о главном"", ""Округ на ладони"".  Самое деятельное участие она принимает при оформлении цветной детской газеты ""Мынико"". Она переписывается с детьми, даёт полезные советы, во всём поддерживает юных ямальцев. Ребята под её руководством пишут содержательные рассказы, стихотворения. Отправляют в редакцию газеты свои удивительные картины о Севере.  Яунгад Валентина Тандеевна награждена медалью ""Материнская слава"". Замужем. Вместе с мужем Яунгад Хабэчей Хываревичем воспитали четырех замечательных детей. Старший сын Эдуард Хабэчевич депутат Законодательного Собрания ЯНАО, президент Ассоциации ""Ямал-Потомкам!"". Дочь Ольга Хабэчавна - майор полиции УВД ЯНАО. Дочь Илне Хабэчавна-экономист, работает ГКУ ""Ресурсы Ямала"". Младший сын Ясавэй Хабэчевич- работает в ГУ ""Объедение по экономическому развитию коренных малочисленных народов Севера"".  #НяръянаНгэрмСеверноеИздательствоЯмал"
https://vk.com/wall-147614552_6,"Няё Ейкович Вэнго- заместитель главного редактора окружной общественно-политической национальной газеты ""Няръяна Нгэрм"". В газете работает с 1990 года. Художник- мастер резьбы по дереву, кости и обработки меха. Учитель черчения, трудов, ИЗО. Собиратель ненецкого фольклора.  Няё Ейкович самостоятельно освоил все азы набора и вёрстки газетных полос на компьютере. Он безотказный работник, исполнительный сотрудник. Начатое дело доводит до конца. Газета «Няръяна Нгэрм» в 2010 году получила почётную награду в городе Москве на ВВЦ «Золотой Бэдж ВВЦ». В этом благородном деле есть доля труда Няё Ейковича Вэнго.  Женат. Вместе с женой Ниной Николаевной, тоже журналистом ВГТРК «ГТРК – Ямал», воспитывают четверых замечательных детей. Двое сыновей Тоёртя и Тумдё трудятся на производстве. Дочь Ябне работает в Губернаторском ансамбле национальной песни «Сёётэй Ямал» и учится в Российской академии музыки имени Гнесиных на 2 курсе заочного отделения по классу сольное народное пение. Дочь Тароне посещает МБОУ СОШ № 3 и учится в седьмом классе.  Няё Ейкович Вэнго снискал за свою трудовую деятельность с 1990 по 2017 годы всеобщее уважение жителей округа. Проявил себя знатоком народного фольклора ненцев. Записал от исполнителей более 40 сказок и легенд, которые печатались в газете «Няръяна Нгэрм». Может сам иллюстрировать сказки и легенды.   #НяёЕйковичНяръянаНгэрмСеверноеИздательствоЯмал"
https://vk.com/wall-147614552_5,"Друзья, знакомьтесь!!!  Хабэча Хываревич Яунгад- главный редактор окружной общественно-политической национальной газеты ""Няръяна Нгэрм"". Личным примером показывает молодым сотрудникам как надо работать.  Профессиональный, ответственный и принципиальный руководитель, характерна принципиальная гражданская позиция. Практически по любому вопросу общественной, политической жизни страны и Ямала у него есть собственное, порой неожиданное, даже парадоксальное мнение. Регулярно участвует в конференциях различного уровня, в том числе и международных, по проблемам Арктики, является членом общественной палаты ЯНАО.  Газета «Няръяна Нгэрм» удостоена наивысшей оценки и награды в городе Курске, 2000 году - «Хрустальный Соловей» в номинации «Издание на национальном языке». А в октябре 2016 года, на конкурсе «Смиротворец» из 7000 конкурсантов удостоилась третьего призового место по России.  Хабэча Хываревич член международной организации журналистов и профессиональный фотограф. Его работы экспонировались в Германии, Австрии и в городах Российской федерации под названием «356 дней под открытым небом». А сам он 2010 году вернулся из города Москвы в родной город Салехард с почетной наградой «Золотой Бэдж ВВЦ». Имеет Благодарность от министра культуру РФ, награжден почетными грамотами губернатора Ямало-Ненецкого автономного округа и законодательного собрания ЯНАО. Он заслуженный работник культуры Российской федерации. Почетный гражданин ЯНАО, легенда Тюменской журналистской организации.  Хабэча Хываревич женат на Валентине Тандеевне Яунгад, награжденная медалью «Материнская слава», которую она получила за воспитание четырех детей - Эдуарда, Ольги, Илне и Ясавэя. Все имеют высшее образование.  Старший сын Эдуард Хабэчевич президент Ассоциации ""Ямал-Потомкам!"", депутат Законодательного Собрания ЯНАО . Дочь Ольга Хабэчевна, майор полиции УВД ЯНАО, дочь Илне Хабэчевна, экономист, работает КБУЗ «МИАЦ ЯНАО», сын Ясавэй Хабэчевич, работает в ГУ ""Объедение по экономическому развитию коренных малочисленных народов Севера"".  Хабэча Яунгад за свою трудовую деятельность снискал всеобщее уважение жителей города Салехарда и округа.  #НяръянаНгэрмЯмалГордостьЯмальскойземли"
https://vk.com/wall-147614552_4,Салаба хая!!!
https://vk.com/wall-147614552_3,"Дорогие друзья!!! Подписывайтесь! Сообщество для активных молодых людей, кто знает свой родной ненецкий язык, и для тех, кто желает изучать ненецкий язык, ведь главная принадлежность к национальности это знание языка!!! Здесь вы найдёте интересные и последние новости на родном языке, которые для вас представят корреспонденты-ненцы окружной национальной газеты ""Няръяна Нгэрм""!  Фото: Хабэча Хываревич  #НяръянаНгэрмСеверноеиздательство"
https://vk.com/wall-147614552_2,
